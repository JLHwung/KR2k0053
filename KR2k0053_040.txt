# -*- mode: mandoku-view; -*-
#+TITLE: 廣東通志
#+DATE: 2015-08-24 22:42:58.961856
#+PROPERTY: ID KR2k0053
#+PROPERTY: BASEEDITION WYG    
#+PROPERTY: JUAN 卷四十
<pb:KR2k0053_WYG_040-1a>¶
欽定四庫全書¶
　廣東通志卷四十¶
　　名宦志省總(三○自明省總/起至惠州府訖)¶
　　　總督¶
　明王翺字九臯鹽城人登進士歴太子太保左都御¶
　史景泰中廣東西寇盜擾攘兩鎮官互相觀望不即¶
　討捕百姓苦之議置總督而難其人兵部尚書于謙¶
　謂非翺不可乃命翺往涖鎮剿撫得宜猺獞帖服民¶
<pb:KR2k0053_WYG_040-1b>¶
　獲安堵踰年徵為吏部尚書後致仕卒諡忠宣翺為¶
　人剛毅耿介質直無私每決大事雷迅電發所至人¶
　敬憚之¶
　馬昂字景高滄州人慷慨有志節以鄉薦歴右都御¶
　史景泰甲戌代王翺總督兩廣時蠻寇猖獗昂至即¶
　擒其偽將軍周鐵等三人械至闕下懲渠帥之跋扈¶
　厲民者將校不職輒劾罷之兩廣以寧尋平斗洞諸¶
　寇累遷太子太保兵部尚書¶
<pb:KR2k0053_WYG_040-2a>¶
　韓雍字永熙長洲人正統壬戌進士授監察御史年¶
　甫二十左都御史王驥獨器重之有重務或巡大藩¶
　輒奏委之所至伸寃抑鋤强梗黜貪殘治聲大振遷¶
　廣東副使少保陳循疏雍才擢遷都御史巡撫江西¶
　未幾巡撫大同宣府召為兵部侍郎成化初詿累出¶
　為浙江㕘政時兩廣宼弗靖將出師議總督兵部尚¶
　書王竑及廷臣交薦雍遂拜僉都御史總督兩廣雍¶
　㑹都督趙輔等於南京議兵所向僉謂賊寇廣東宜¶
<pb:KR2k0053_WYG_040-2b>¶
　逐之寇廣西宜困之雍曰不然大藤峽為賊巢穴舍¶
　此而致於賊非計也行抵廣西遣偏師平陽峝諸賊¶
　擒其魁磔於市示衆指揮某失機斬其首以徇於軍¶
　軍威大振乃分兵為二十五哨各授方略雍與總兵¶
　統中哨先攻修仁茘浦諸峝克之進次大藤峽諸將¶
　曰峽險且有備不如以大軍圍之俟其自斃雍曰兵¶
　貴神速峝周圍六百餘里縱有甲兵數萬豈能斷賊¶
　出入相持日久老師挫鋭不如長驅擣其巢穴别遣¶
<pb:KR2k0053_WYG_040-3a>¶
　首將歐信帥師由山北取道與大軍合擊而分兵截¶
　其要路時賊於山南列柵甚固滚木礧石標鎗藥弩¶
　如雨下雍選敢死士蜂擁而上奪其要寨焚其積聚¶
　烟焰蔽天賊遯九層樓懸崖不可進雍督兵破山開¶
　路棄馬步戰率軍猿援而進宻遣壯士於絶頂舉炮¶
　為應賊震駭諸軍四面夾攻㑹歐信等亦至俘斬不¶
　可勝計餘黨皆降雍曰賊雖降不能保其不叛乃改¶
　峽為斷藤峽徙上隆州於峽内更名武靖司以土官¶
<pb:KR2k0053_WYG_040-3b>¶
　置藤縣千户所鎮之刻石紀功而還捷聞擢左副都¶
　御史旋以父喪歸再起為右都御史鎮兩廣蠻人懾¶
　服以父呼之而不名後與中貴人黄沁有郄為所誣¶
　奏乃謝病歸卒諡襄毅雍長身俊偉落落有大節具¶
　文武才天下仰之¶
　朱英字時傑桂陽人正統進士累官左副都御史成¶
　化十二年總督兩廣聞新㑹舉人陳獻章賢疏薦於¶
　朝先是韓雍經畧斷藤峽等地方府藏耗竭英繼之¶
<pb:KR2k0053_WYG_040-4a>¶
　撙節數年府藏頗充儲以備緩急之用每有所建白¶
　皆務愛民自奉如寒士在督府不以家累自隨惟一¶
　老蒼頭而已綏輯流民復業者十五萬家召入為左¶
　都御史加太子少保英為人端方儉約清淨簡易一¶
　時名卿皆自以為不及比卒廣人莫不哀悼¶
　秦紘字世纓單縣人景泰進士初為南京御史有風¶
　裁劾中官降北黄驛丞用薦起歴右都御史𢎞治二¶
　年總制兩廣破岑欽克田州又破海南黎及瀧水賊¶
<pb:KR2k0053_WYG_040-4b>¶
　次年劾總兵安逺侯栁景貪縱不法逮景下獄追贓¶
　鉅萬褫其爵景以他事誣紘亦被逮坐免臺諫交章¶
　論救尚書王恕極言紘廉直忠信遂起紘南京户部¶
　尚書致仕卒贈少保諡襄毅紘剛毅廉介歴官四十¶
　餘年所居僅蔽風雨及卒子孫有貧不能自存者¶
　鄧廷瓚字宗器巴陵人景泰進士𢎞治九年以右都¶
　御史總制兩廣政務安静屬吏賢舉之不職則汰去¶
　之嘗奏除諸冗吏曰省祿以養民也羣蠻刦掠往往¶
<pb:KR2k0053_WYG_040-5a>¶
　出入閩楚諸郡廷瓚言都御史金澤巡撫偏方非宜¶
　宜以江西一省付澤使二司聽節制軍馬錢糧可以¶
　調度其湖廣衡州添兵備憲臣遷治於郴州便又以¶
　瀧水為賊巢宜即其地設千户所調軍守禦仍給地¶
　屯田為久逺計廷瓚於羣蠻結以恩信兵不輕動動¶
　則必克鬱林大桂諸峝賊以次蕩平四㑹諸縣饑盜¶
　竊發斬首惡李景元等散其黨二百餘人廷瓚寛中¶
　大度人莫窺其際至所設施動中機宜卒贈太子少¶
<pb:KR2k0053_WYG_040-5b>¶
　保諡襄敏¶
　劉大夏字時雍華容人學先正己存誠少師楊溥一¶
　見竒之天順甲申進士改庶吉士思以勲業自見尋¶
　出為兵部主事𢎞治三年累遷至廣東右布政使為¶
　政公平先是議城從化纍年不就大夏至則擇人授¶
　役朞月而成人倚為重田州泗城亂飛檄諭之兵罷¶
　嘗道厓山謁大忠祠念宋慈元后陵寢無主因與陳¶
　獻章議立廟並列祀典十三年遷右都御史總督兩¶
<pb:KR2k0053_WYG_040-6a>¶
　廣軍務廣人聞命如嬰兒之望慈母時議奏請增置¶
　雷廉高肇兵備等官部下其議於總督大夏言廣東¶
　增置官員不為不多矣員冗費煩於民奚益因奏革¶
　肇慶撫猺㕘政高肇捕盜通判十數員民甚便之先¶
　是鎮守總帥以戍卒為私役者千餘大夏令各還所¶
　役又招諭十三村盜平之後召為兵部尚書以忠直¶
　名天下卒年八十一諡忠宣同時按察僉事徐紘字¶
　朝文武進人行部嶺南首重儒術修張曲江祠周濂¶
<pb:KR2k0053_WYG_040-6b>¶
　溪書院全節廟及輯名臣琬琰嶺海文獻賴以不泯¶
　後以績最晉副使¶
　熊繡字汝明湖廣寧逺人成化進士歴官右都御史¶
　正徳元年總制兩廣操守廉潔自甘蔬布餼廩羨餘¶
　不入私室嚴畨舶抽税之禁宻保甲詗探之法絶中¶
　官饋送之例杜州縣請托之私風裁振肅未幾召入¶
　南臺俄致仕家居蕭然意度晏如卒贈南京刑部尚¶
　書逾年太僕少卿何孟春復疏請表勵清賢詔給繡¶
<pb:KR2k0053_WYG_040-7a>¶
　繼子端月米一石諡莊簡¶
　王守仁字伯安餘姚人父華成化辛丑及第第一守¶
　仁生有異徵己未成進士㑹星變陳言邊務八事言¶
　多剴切庚申授刑部主事歴官南贛都御史定宸濠¶
　之亂封新建伯中蜚語罷嘉靖六年起為都御史總¶
　督兩廣軍務時田州土目盧蘇王受搆亂陷思明思¶
　恩守仁壹意招徠受等遂詣轅門降廣東諸路兵皆¶
　撤一方晏然是年復討平八寨斷藤峽等蠻乃駐鎮¶
<pb:KR2k0053_WYG_040-7b>¶
　廣東省城講明聖學與增城湛若水往還議論守仁¶
　稱為聖人之徒方獻夫何鰲諸人皆師事之八年卒¶
　於南安追贈侯諡文成萬厯初從祀文廟元孫業浩¶
　天啓五年復任兩廣總督平銅鼓九連諸山賊粤人¶
　徳之¶
　林富字守仁莆田人進士正徳間以大理評事謫潮¶
　陽縣丞夙夜治事志在利民搏擊豪强以扶孤弱未¶
　㡬擢守寧波嘉靖八年以兵部侍郎兼僉都御史總¶
<pb:KR2k0053_WYG_040-8a>¶
　督兩廣治事縝宻纎悉必中於程然雅不樂為苛棘¶
　邀名之事性尤愷悌勤恤民隱奏革採珠之使言甚¶
　剴切削平山海巨寇克奏膚功行部過潮嘗造舊遊¶
　蕭宜偉家敦布衣之好云¶
　陶諧字世和㑹稽人𢎞治丙辰進士選中秘授諫垣¶
　首疏乞緝熙聖學以裨治道正徳初疏戒逸遊斥大¶
　閹邱褧劉瑾輩蠱惑之罪廷杖落職下詔獄謫戍肅¶
　州嘉靖初起諧僉事歴兵部侍郎總制兩廣先是羣¶
<pb:KR2k0053_WYG_040-8b>¶
　盜負險弗平諧隨在征𠞰賞罰必信所向克捷前後¶
　俘馘萬計陽春民田被侵者清出復業亦以萬計及¶
　奏凱不自以為功以母喪去服闋起為兵部侍郎致¶
　仕卒諡襄敏子大臨吏部侍郎諡文僖大順副都御¶
　史至今簪纓不絶¶
　毛伯温字汝厲吉水人正徳戊辰進士歴官太子少¶
　保兵部尚書兼右都御史安南黎賙被殺莫登庸據¶
　其地國大亂久缺朝貢嘉靖十八年帝決意討之命¶
<pb:KR2k0053_WYG_040-9a>¶
　伯温統兵南征許以便宜至廣發諸省土漢狼達兵¶
　二十餘萬從廣滇分三道進伯温知㕘政翁萬達材¶
　畧過人遂以事屬之萬達首誅廣右土帥及劇盜通¶
　安南者復出重賞懸購登庸師次南寧安南大震登¶
　庸請罪且言黎氏死無後願歸欽州四峝故地世奉¶
　朝貢伯温受降於鎮南關登庸率屬繫頸徒跣蒲伏¶
　納降復遣姪莫文明代詣闕下伯温具疏請從之以¶
　登庸為安南都統使進伯温太子太保班師以時弊¶
<pb:KR2k0053_WYG_040-9b>¶
　當釐革者八事疏聞尋入掌兵部事未幾卒贈少保¶
　張岳字維喬惠安人進士授行人直諫左遷歴廣西¶
　提學謫提舉知廉州府治行為諸郡最嘉靖甲辰累¶
　遷副都御史兵部侍郎提督兩廣岳敭歴日久溪峝¶
　險要伍籍嵗餉將吏賢否較然胷中政尚莊肅諸文¶
　武大吏非檄召不敢入轅門乙巳春封川猺亂集諸¶
　道兵討平之上首功二千五百有竒又征栁賀猺俘¶
　馘七千有竒錄前後功進右都御史卒贈太子少保¶
<pb:KR2k0053_WYG_040-10a>¶
　諡襄惠¶
　周延字南喬吉水人嘉靖癸未進士令新㑹有政聲¶
　召為兵科給事中去之日攀轅者載道歴官兵部侍¶
　郎提督兩廣至則節冗費杜倖功疏嚴番船交易罷¶
　瓊萬烏石諸驛嵗省數千金二廣乂安擢南京吏部¶
　尚書尋入為左都御史臺綱肅然卒贈太子太保諡¶
　簡肅¶
　吳桂芳字子實新建人嘉靖甲辰進士歴官㕘政分¶
<pb:KR2k0053_WYG_040-10b>¶
　守嶺西以作養人才為己任擇士館穀於崧臺書院¶
　躬課之申明禁令羅旁猺寇無敢出掠者四十三年¶
　以兵部侍郎提督兩廣時興寧賊葉丹樓花腰蜂等¶
　勾引倭賊焚掠為害桂芳甫莅任帥師東向亟討之¶
　前後俘斬二千四百有竒未幾柘林海兵稱亂揚帆¶
　直抵㑹城桂芳陽令招之隨調東莞南頭兵自外洋¶
　入總兵㕘遊等兵自惠陽趣東洲南出合擊大敗之¶
　生擒六百有竒斬馘無數桂芳以粤城西南商民輳¶
<pb:KR2k0053_WYG_040-11a>¶
　集近海無障蔽議築外城自東徂西防禦嚴宻海賊¶
　曾一本入犯民恃無恐粤人思保障功立祠祀之¶
　凌雲翼字汝成太倉州人嘉靖丁未進士萬厯三年¶
　以兵部左侍郎兼都察院右僉都御史總督兩廣時¶
　瀧水羅旁猺賊憑恃險阻數出為寇蠶食村鄉横江¶
　刼掠郡邑騷擾雲翼親督大兵與都督僉事張元勛¶
　討平之置羅定州立東安西寧二縣迄今永賴皆雲¶
　翼之功也陞南京工部尚書卒¶
<pb:KR2k0053_WYG_040-11b>¶
　郭應聘莆田人嘉靖末為廣東㕘政歴廣西巡撫萬¶
　厯癸未晉右都御史總制兩廣安南侵下雷歸順土¶
　司界應聘諭以利害乃上表請罪悉還所侵界東山¶
　營卒亂丐降應聘戮其元兇他釋不問作旌廉杜餽¶
　功令頒誡所部諸將吏廩廩毋敢操一幣詣制府者¶
　時有二番舶以通販至澳守者將掩為功獻所俘三¶
　百餘人鞠驗無他悉縱之又汰冗役蠲津澳諸税民¶
　感其徳歴官南京兵部尚書¶
<pb:KR2k0053_WYG_040-12a>¶
　吳文華連江人嘉靖進士萬厯十二年由廣西巡撫¶
　總督兩廣文華廉潔嚴重在鎮三年文武諸將吏無¶
　敢載金帛至者南門之征有山税又有物税甚重差¶
　次減之即私養錢置不用藏肇慶梧州兩府至數萬¶
　比去留充軍用其為治持大體務與民休息嘗作殘¶
　墨二戒以訓官屬幕府肅然曾討平府江懷賀盜斬¶
　首一千八百級人服其威丙戌珠池之役無賴子弟¶
　聚至數萬聲勢甚張文華第移鎮廣州命將陳師海¶
<pb:KR2k0053_WYG_040-12b>¶
　上以懾之下令有司諭其父兄自令解散没其巨艘¶
　三百餘戮其二三渠首而已先是乙酉東營悍卒以¶
　罪被執遂大鼓譟挾主將抗有司後事雖寢文華曰¶
　此廣州腹心之疾也激之則生亂吾當宻除之乃調¶
　操於端州防汛于南頭以分其勢比閲操廣州潛得¶
　其首惡數人以犯令戮之三軍股栗心知其討前罪¶
　也其威惠並用如此肇慶大水蕩民廬産文華乗城¶
　望咨嗟嘆息計畫生養請減明年田租擢去而民思¶
<pb:KR2k0053_WYG_040-13a>¶
　之祠於學宫左歴官南京兵部尚書¶
　吳善字元夫龍溪人嘉靖進士初授刑部主事恤刑¶
　廣東連遭旱魃盜獄繁興善多所平反一時稱平萬¶
　厯中巡撫廣西丁亥拜兵部侍郎總督兩廣下車首¶
　禁屠牛賑恤荒歉又清虛糧補曠餉稽逋賦核僧田¶
　凡苛政悉從報罷而責成吏治意尤蒸蒸倡海南討¶
　黎之議力疾與諸司運籌終不以病為解故事兵餉¶
　嵗羨數千隨幕府出入善不問銖毫悉登官籍其亷¶
<pb:KR2k0053_WYG_040-13b>¶
　靖如此卒於署訃聞贈右都御史祭𦵏如例廕子廷¶
　覲為國子生士民思其功徳請合祀於吳桂芳祠云¶
　蕭彦字思學涇縣人隆慶辛未進士萬厯十九年以¶
　左副都御史總督兩廣軍務性廉潔自奉儉約目擊¶
　民艱奏請蠲賦而獻梧税六千以資國計殫慮邊防¶
　籌畫周悉以虎門為省㑹咽喉海寇出没其間乃增¶
　置重戌集樓船宻桴鼓邊徼安枕彦之力也嘗捐俸¶
　七百修肇慶學及崧臺書院又捐金二千改建高要¶
<pb:KR2k0053_WYG_040-14a>¶
　學光祿卿郭棐為之記振興士類親校其文行厚餼¶
　之卒于官士民悼惜¶
　張鏡心字湛虛磁州人登進士授蕭縣令有廉能聲¶
　擢入諫垣上封事有關治體廵查壩上清出額糧四¶
　十萬洊歴卿班命總督兩廣定渚羅赤翟生擒盤古¶
　峝獠蕩掃賊氛連州寇發駐節乳源命將搗其巢猴¶
　寨蝦塘墉頭諸醜類悉殄滅生黎熟黎咸知向風功¶
　鐫兩粤碑有平蠻紀事八卷行於世¶
<pb:KR2k0053_WYG_040-14b>¶
　　　巡撫¶
　楊信民越之新昌人永樂庚午貢士擢刑科給事中¶
　正統十一年擢廣東㕘議旬宣所至愛恤窮困如保¶
　赤子正統己巳以劾貪被逮廣人詣闕留之復職勅¶
　守白羊關廣人復奏賊黄蕭養作亂願得信民還廣¶
　則寇賊可弭帝可其奏進右僉都御史巡撫廣東至¶
　廣時賊衆數萬有民走愬者官司疑其為賊間繫之¶
　獄信民命出之即予押印公據數萬散布四方約曰¶
<pb:KR2k0053_WYG_040-15a>¶
　縱為盜有此據者悉免罪願入城者聽令既下民爭¶
　趨城至輙泣下信民發粟賑之時持議者曰縱盜入¶
　城患生不測咎將誰歸信民曰吾獨當之越月餘賊¶
　衆纔數百人耳一日蕭養率衆求見於城濠之南信¶
　民單車出止水次賊曰豈真吾楊父母耶信民下車¶
　揮左右岸烏紗示之賊衆羅拜信民諭以朝廷恩威¶
　賊衆欣諾遂令一人饋生魚一信民受而剖之分送¶
　諸司賊聞而驚曰此吾誅戮兆也時閉城久疫死者¶
<pb:KR2k0053_WYG_040-15b>¶
　衆信民命瘞諸城北郊為文哭祭之民無不感泣者¶
　俄而信民以病卒城中哭聲聞數日民請建祠祀之¶
　始啓土時獲孤忠大節楷書石刻於地中人以為異¶
　諡曰恭惠¶
　孟鑑字克明博野人宣徳癸丑進士任户科給事中¶
　正統十四年黄蕭養未平擢兵部侍郎繼楊信民為¶
　巡撫撫摩勞來散其黨與次年四月寇平廣民戴之¶
　葉盛字與中崑山人天順二年以僉都御史巡撫兩¶
<pb:KR2k0053_WYG_040-16a>¶
　廣比至均平徭役痛抑豪右風裁凛然初兩廣守將¶
　多以勢位頡頏不相統攝盛請於梧州帥府命征蠻¶
　將軍總鎮焉兩廣各設副總兵及㕘將分守要害悉¶
　從征蠻節制遂檄都督顔虎等協破賊砦八百所擒¶
　斬數百人疏請廣東鹽商計鹽多寡入粟餉邊公私¶
　利之改巡撫宣府在鎮四年進禮部侍郎尋改吏部¶
　左侍郎卒年五十有五詔賜塟祭諡文莊盛平生力¶
　行好古清修苦節為諫官論事不激不隨取人先行¶
<pb:KR2k0053_WYG_040-16b>¶
　檢而後才藝考古辯疑通達時務而於世味澹然嘗¶
　慕范仲淹之為人彭韶亦以仲淹擬之云¶
　吳琛江南繁昌人正統進士累遷至僉都御史巡撫¶
　寧夏成化五年冬巡撫廣東辯理寃滯人多賴之尋¶
　擢副都御史巡撫湖廣¶
　熊桴字元乗武昌人進士隆慶戊辰以僉都御史巡¶
　撫廣東時海寇曾一本作亂桴至條平寇四䇿乞餉¶
　金五萬皆得請行保甲團練法興師平新會藤洞諸¶
<pb:KR2k0053_WYG_040-17a>¶
　盜尋破一本於潮一本又誘倭寇惠州把總周雲翔¶
　殺㕘將耿宗元以叛桴自以委任不當愧恨而卒贈¶
　副都御史¶
　熊汝達進賢人為廣東布政擢僉都御史繼熊桴巡¶
　撫剛方廉介果於革弊桴所悞用把總害民者亟杖¶
　殺之士民稱快亡何裁巡撫改操江汝達威惠並施¶
　自奉儉約不可以私干終右都御史¶
　　　巡按¶
<pb:KR2k0053_WYG_040-17b>¶
　盛敬字存禮當塗人洪武末以進士授行人聞兄溺¶
　死陳情奔歸於江中求得尸奉嫂撫孤備至尋遷陜¶
　西道監察御史巡按廣東所至洗寃澤物不事苛細¶
　清苦自厲廉幹之譽大播嶺海永樂乙酉改按遼東¶
　卒於官民追思之¶
　朱鑑字用明晉江人永樂中以鄉薦授蒲圻教諭尋¶
　登進士擢監察御史出按廣東是時文網漸疎吏積¶
　蠧而民俗呰窳鑑申飭典章若徵收耗例若强民科¶
<pb:KR2k0053_WYG_040-18a>¶
　斂若吏卒和買若聽訟受賄若城守無備若管屯濫¶
　科若無籍搶奪若開局賭博若士行不端若司教不¶
　職論治大憝餘悉著為令所至肅然命其錄曰出巡¶
　累官副都御史孫天應舉進士萬厯中恤刑廣東後¶
　至肇慶府復刻其錄以傳¶
　徐瑄字子敬嘉定人進士景泰七年巡按廣東廉公¶
　有威巡歴所至自奉甚約恒渡海駐瓊履險不憚擒¶
　治奸貪峝黎悦服歴僉都御史巡撫延綏¶
<pb:KR2k0053_WYG_040-18b>¶
　盛㫤吳江人景泰中以監察御史按廣東時年踰弱¶
　&KR0227;而明習法律老吏見其文牘罔不汗下瀧水賊猖¶
　獗㫤單騎諭之遂降又劾巡撫侍郎揭稽不法事風¶
　采振一時云¶
　袁道字徳純吉水人性剛介清苦力學以氣節自負¶
　成化中以進士歴知宜興太平二縣擢監察御史巡¶
　按廣東至則斥贓吏搜奸弊藩臬諸司皆凜凜相戒¶
　政暇請謁陳獻章於嘉㑹樓經旬不倦尋以疾卒於¶
<pb:KR2k0053_WYG_040-19a>¶
　龍川時稱真御史¶
　周南字文化縉雲人成化戊戌進士為監察御史𢎞¶
　治二年按廣東奬亷斥貪風紀肅然諸所舉措必詢¶
　輿論具人倫鑑嘗拔黄澤於儔伍中及為按察使持¶
　重得憲體歴都御史總督兩廣有聲於時¶
　王哲字思徳吳江人進士監察御史𢎞治中按廣東¶
　務持大體先是盧格來巡張弛瑣屑大失民望哲獨¶
　洗寃澤物鋤暴惠良人心始安屬吏有私餽於其家¶
<pb:KR2k0053_WYG_040-19b>¶
　者詰而黜之其無私如此¶
　程昌字時言祁門人正徳戊辰進士十六年巡按廣¶
　東廉潔惠愛風裁肅然憫民之重徭有司之苛斂乃¶
　立鈔力二差等則以紓民困時甚便之代去士民攀¶
　送者千餘人¶
　蘇恩字從仁江南華亭人嘉靖五年以御史按廣抑¶
　權豪革和買且與藩臬酌議以嵗編驛傳為首者最¶
　苦乃定隨糧帶徵法民甚徳之檄廣州知府范祿請¶
<pb:KR2k0053_WYG_040-20a>¶
　編修黄佐重修省郡志垂成以彈事去士民垂泣攀¶
　留不忍釋¶
　熊蘭字天秀南昌人進士以行人選御史宸濠將叛¶
　宻與蕭淮發其謀濠果反嘉靖三年巡按廣東所至¶
　旌廉黜貪剛介莫敢犯嘗讞陳給事獄奪其秩及脱¶
　王指揮之死論者謂其矯激實持正也出知太平府¶
　五日而罷歸以風節見稱¶
　邵豳東陽人正徳甲戌進士嘉靖六年以御史按廣¶
<pb:KR2k0053_WYG_040-20b>¶
　東興利革弊不遺餘力聞西樵石礦奸民擅利發掘¶
　丘隴前巡按兩廣御史屠應坤奏禁而御史徐相禁¶
　未力豳遂與總制尚書王守仁復申前議請明㫖嚴¶
　禁之有明以物料為貢額嵗辦之外有雜辦藩司承¶
　部檄嵗無常數名色孔多部下藩司藩司下郡邑徵¶
　於里甲小民不能户知吏胥神鬼其間通為奸利前¶
　檄方輸而後檄復至民甚病之豳請畫一均派以便¶
　徵納自九年始料俱折價隨糧帶徵其額辦嵗辦雜¶
<pb:KR2k0053_WYG_040-21a>¶
　辦名目一切除之續𣲖不敷取於贓贖椒木鹽利廣¶
　人至今賴焉後六年奉化戴璟按廣以有司責民值¶
　日供具多至破家遂定議為均平錄吏部侍郎霍韜¶
　謂璟曰民壯太重廣東人力竭矣璟復奏減嵗省十¶
　餘萬政暇博稽典故編廣東通志公而核命曰初藁¶
　周煦字啓化安福人早孤貧力學母許氏守志教之¶
　正徳辛巳成進士為監察御史巡按廣東持廉秉公¶
　百度振飭故事御史至貴倨出則儀從甚都煦獨乗¶
<pb:KR2k0053_WYG_040-21b>¶
　驄馬減騶從士民莫不悚敬審獄決囚必以情有嫗¶
　謀殺鄰人幼女取其珥直甚輕曰情重安可貸遂處¶
　決凡積蠧害民者悉㢘之逮於法有司貪酷者各繩¶
　之無少假未及朞擢大理丞士民攀送之終副都御¶
　史田産僅十數畝其廉介足稱云¶
　孫永思字性孝蒲州人嘉靖庚戌進士歴御史巡按¶
　廣東貌頎偉莊重寡言笑出語必中利弊諸司竦聽¶
　焉比之包拯粤僻南徼仕者多漁獵其民永思按三¶
<pb:KR2k0053_WYG_040-22a>¶
　尺率屬以廉墨吏懍懍恒望風改轍監乙夘鄉試所¶
　拔多名士撰粤臺十二詠世傳誦之¶
　潘季馴歸安人進士嘉靖戊午以御史按廣東風裁¶
　大著懲貪吏除積惡解煩役定均輸百姓懷其惠比¶
　代去遮道留之祀於郡學西偏歴右都御史¶
　陳道基同安人進士歴廣東御史威明惠下激濁揚¶
　清詰奸剔蠧道路肅然柘林兵變守者拒城士女蹂¶
　藉死城外道基親門焉以納難民民為立祠¶
<pb:KR2k0053_WYG_040-22b>¶
　　　行省¶
　周正字文典江寧人以文學政事顯洪武初為治書¶
　侍御史及建廣東行中書省除㕘知政事時州縣經¶
　兵燹後官守未備百務草創正至自郡縣長吏以及¶
　分佐悉覈其功能或以死勤事或開設城池或招復¶
　流民或撫綏新集興廢舉墜可紀之蹟皆疏上之旌¶
　賚有差會開科詔下正豫徵名士以待試嶺海翕然¶
　望治焉洪武二年冬十一月召為刑部尚書¶
<pb:KR2k0053_WYG_040-23a>¶
　　　右司¶
　顧文昱嘉定縣人洪武二年以知州擢廣東行中書¶
　省右司郎中為人清廉至於别淑慝均輸納修城隍¶
　練士馬恤困苦不遺餘力民懷其惠¶
　　　布政使¶
　徐竒字以正浦城人監生任都給事中永樂元年擢¶
　右布政使二年九月奏言公差員役皆令自給無以¶
　督其趨事妨誤實多乞於所轄遞運曠役悉任應付¶
<pb:KR2k0053_WYG_040-23b>¶
　為便又諸有司卒於官者深為可憫准律故官家屬¶
　有司應付給與行糧遞送還鄉所以卹死臣也帝皆¶
　從之以朝覲至京載土物一二以行有得其單目以¶
　進帝以問大學士楊士竒對曰非厚貨也酬昔日贈¶
　詩文為累耳帝即命燬之一無所問竒涖職能勤持¶
　己能廉立志愛民民用戴之六年十月卒於官¶
　黄公亮江南華亭人洪武中以能書舉為吏科給事¶
　中遷應天府丞永樂九年調廣東右布政使公亮體¶
<pb:KR2k0053_WYG_040-24a>¶
　貌豐偉儀度閑雅居官簡静政知大體所至廉重愷¶
　悌人皆悦服十二年卒於官¶
　劉永清石首人進士正統元年歴翰林侍講出為廣¶
　東右布政使公平廉恕訟簡民安去任民遮留之不¶
　得為歌咏以志思焉¶
　彭逺南昌人以鄉貢官淮安知府正統中賜敕旌異¶
　十一年超擢廣東右布政使廉敏寛和廣民喪𦵏尚¶
　浮屠習華侈至有年久不𦵏者逺下令限以𦵏期而¶
<pb:KR2k0053_WYG_040-24b>¶
　暴露者皆歸其藏焉其他仁政甚多¶
　陳金字汝礪上虞人由進士景泰六年累官左布政¶
　使條約清簡為政井如也時方望治甚殷遽丁外艱¶
　去民攀戀不置¶
　陳亹字尚勉漳浦人正統丙辰進士為吏部考功郎¶
　中嘗上備邊禦宼䇿不能用天順四年廣東盜熾廷¶
　議除亹廣東布政使時英宗初復辟勵精為治召至¶
　内殿錫宴而遣之亹至廣宻相機宜撫捕互用討平¶
<pb:KR2k0053_WYG_040-25a>¶
　新興徳慶連州等峝猺賊地方賴之¶
　彭韶字鳯儀莆田人天順進士成化中遷廣東左布¶
　政使首集父老問民疾苦力為祛除先是農民補吏¶
　令納堂規韶悉革之内臣嵗辦貢物民不能堪韶疏¶
　言明王不寳逺物廣東民力竭矣鎮守内臣以此為¶
　恭不知國本凋傷為害滋甚市舶太監韋眷請除剰¶
　六十户𨽻舶司以需嵗辦貢獻韶疏言今日富强不¶
　及於昔者蓋害財實多及今愛惜撙節猶恐無繼更¶
<pb:KR2k0053_WYG_040-25b>¶
　啓他竇其何以善後願將眷所奏餘户暫與一年後¶
　皆停罷有詔減其半特薦陳獻章于朝得徵召一時¶
　名士皆折節下之劾太監梁芳弟錦衣千户梁海珠¶
　池監丞黄福私採禽鳥騷動雷廉後復應詔陳言條¶
　上漸不克終四事忤㫖調貴州濱行父老涕泣終刑¶
　部尚書卒贈太保諡惠安¶
　陳選字士賢臨海人明禮經天順庚辰試禮部學士¶
　邱濬讀其文喜曰此必古君子也力置第一後為御¶
<pb:KR2k0053_WYG_040-26a>¶
　史所至有聲累遷廣東左布政雅澹無異韋布每飯¶
　蔬羮除重徭罷和買備賑濟為惠養計事涉風教必¶
　捐俸為之務以徳化民其聽訟不事刑威𨽻人拱立¶
　左右而已訟者使自拘被訟者使自歸民樂其不擾¶
　皆不忍欺數辨寃獄閩漁人賴克哥等三十餘舟遭¶
　風泊潮邏者得之以通畨論死選讞出之邑人劉馬¶
　住及黄福等十九人被誣選一訊得實人服其神執¶
　法不避中貴時提督市舶司韋眷倚進貢為奸利以¶
<pb:KR2k0053_WYG_040-26b>¶
　苦役戸選特為裁減其後畨人馬力麻與海商通販¶
　詭稱蘇門答剌國眷受賄不問選發其偽又撒馬兒¶
　罕使臣怕六灣以獅子入貢洎浮海還國復以更市¶
　獅子啗我選言不貴逺物豈以隳國體而勞外畨眷¶
　益銜之乃誣奏選勘灾不實擅便發倉命刑部員外¶
　李行㑹巡按御史勘問無實行承眷頤指賂選所黜¶
　吏張褧誣證其狀褧不從遂拷掠褧務文致之逮選¶
　赴京廣人擁留數千至有泣下者選在道病作行至¶
<pb:KR2k0053_WYG_040-27a>¶
　南昌卒後以張褧疏奏得白贈光祿寺卿諡恭愍而¶
　眷竟罷鎮守選性約素其學以古人為宗臨利害不¶
　能奪其治行至今為嶺南所稱¶
　林同字進卿龍溪人𢎞治八年擢廣東布政使嘗條¶
　示利病二十餘事督郡縣行之復勸民行吕氏鄉約¶
　及文公家禮巡按御史王哲奏同廉能第一兩廣總¶
　督自韓雍以來藩憲大僚率皆庭㕘及唐珣繼至同¶
　獨不為屈珣不懌以事挫抑之亡何珣卒其子至廣¶
<pb:KR2k0053_WYG_040-27b>¶
　待之踰厚戊午入覲過漳疏乞骸骨許之居官清白¶
　卒之日家無餘貲云¶
　周孟中字時可廬陵人成化進士𢎞治十二年遷廣¶
　東左布政性剛毅重名節權璫斂束不敢與抗壬戌¶
　入覲銓部旌廉能孟中居第一進副都御史¶
　吳廷舉字獻臣蒼梧人𢎞治二年以進士為順徳令¶
　廉幹有聲不肯趨迎上官邑有大璫以家廟屬都御¶
　史屠滽滽語廷舉謝不應市舶中官以金市葛故事¶
<pb:KR2k0053_WYG_040-28a>¶
　予葛而還之金廷舉曰葛非邑産君其問之雷州已¶
　又有中官行過縣索賂廷舉率士民逐之御史汪宗¶
　器曰是固以抗上市能者㑹廷舉毁淫祠以其材築¶
　堤治學御史㑹計其直以為乾没廷舉囚服對簿士¶
　民皆泣訴御史慚而罷八年遷成都府同知累官歴¶
　廣東兵備僉事討十三村池水諸洞寇悉平之以功¶
　進㕘議歴瓊州兵備副使劾鎮守太監潘忠數十事¶
　忠亦訐奏之逮京拷掠坐以枉道還鄉械於吏部門¶
<pb:KR2k0053_WYG_040-28b>¶
　外九日死而復甦謫戍鴈門放還起江西㕘政有平¶
　桃源賊功擢廣東右布政使潔己愛民砥礪名節終¶
　工部尚書卒無以殮諡清惠¶
　梁材字大用大城人𢎞治己未進士志甘澹泊服布¶
　素澣補出自天性嘉靖四年為左布政使首嚴門禁¶
　凡同僚及首領皆置圓牌書其僕令候吏輪遞帑藏¶
　出入羨餘一介不取每市物必書其數牌上會而後¶
　入召市人面給之以為常其吏舍聫陌巡覈惟謹内¶
<pb:KR2k0053_WYG_040-29a>¶
　外肅然旦夕皆飯于堂菜食無兼味其内亦甘苦茹¶
　淡無間言比擢副都御史巡撫江右歴官戸部尚書¶
　廉介自持慎制國用上嘗曰諸部尚書盡如材朕何¶
　憂天下乎材素見知于尚書霍韜力引同升故不及¶
　十年遂陟八座¶
　葛浩字天宏上虞人𢎞治丙辰進士累官廣東左㕘¶
　議豈弟愛人每聽斷必持平熟思乃決正徳十五年¶
　新寧盜起撫按具聞議討乃調兵一萬五千分據要¶
<pb:KR2k0053_WYG_040-29b>¶
　害浩與㕘將李漳軍新寧右布政章拯軍新㑹知府¶
　簡沛軍海安進擊之賊衆大潰多走匿時命有捕獲¶
　者隨賊所指即戮之濫及商民獨浩用兵有紀律多¶
　所驗出時為之諺曰大盜起家室棄葛李則生章簡¶
　則死時賊首陸四未得拯即議奏凱浩止之曰渠魁¶
　未殱終當復發吾與公等戮力兩月賊可盡也奈何¶
　遽旋師乎不聽亡何賊復為民擾知縣胡綸用降賊¶
　羅九計始誘陸四出戮之餘黨乃平督府敘功拯為¶
<pb:KR2k0053_WYG_040-30a>¶
　上浩次之輿論譁焉浩官歴廣東右布政使旬宣俱¶
　有惠績子木登進士人以為不濫無辜之報¶
　邵鋭字士抑仁和人正徳戊辰禮闈第一累遷廣東¶
　右布政使操廉秉公政持大體所至以清謹稱平生¶
　恥干近名其學切身心顯微洞徹而不立門戸嘗曰¶
　吾願為真士夫而已歴太僕卿卒笥無餘積田僅百¶
　畝贈副都御史¶
　劉采字汝賢麻城人嘉靖二十九年以進士歴官廣¶
<pb:KR2k0053_WYG_040-30b>¶
　東右布政使約己裕民守官肅法敭歴三十餘年所¶
　至以廉能稱而藩務清釐官箴靖穆足為庶僚表率¶
　嘗以家學春秋宗㫖授諸生於是廣士學春秋者得¶
　其肯綮多所發明歴南京兵部尚書卒贈太子少保¶
　諡端簡¶
　徐問武進人嘉靖進士深沈廉静三十年為廣東左¶
　布政使以治行第一賜宴賞歴官所至有聲始終無¶
　玷仕至南京戸部尚書¶
<pb:KR2k0053_WYG_040-31a>¶
　栁英字子鍾巫山人丰姿竒秀嘉靖三十六年擢廣¶
　東布政使入境行李蕭然惟一蒼頭自隨數月與時¶
　牴牾即拂衣去粤中稱廉介必曰栁布政云後以薦¶
　舉歴光禄寺卿¶
　陳性學字還沖諸暨人萬厯丁丑進士以御史出按¶
　宣大風紀肅清忤執政萬厯十三年授廣東屯鹽僉¶
　事性學念粤處海濱鹽為利府而狡獪所伏亦為弊¶
　叢于是條廣西官運六議一曰酌時價二曰均派納¶
<pb:KR2k0053_WYG_040-31b>¶
　三曰預鹽本四曰免加秤五曰革洗砂六曰抵官辦¶
　又條吉安鹽議悉中窽要粤商徳之肖像建祠復攝¶
　督學篆徧搜嶺南人文之勝學者翕然宗之未幾遷¶
　官去至三十九年復授廣東左布政使粤税向充軍¶
　餉自内璫李鳯取以供上勢將倍徵於民性學力捄¶
　之璫李敬視礦税掊克日甚欲浮溢煮山之額性學¶
　則有調停招商之議將廣採欽州之界性學則有黎¶
　莫起釁之諭璫亦憚之粤民愛戴如慈父母後以丁¶
<pb:KR2k0053_WYG_040-32a>¶
　外艱歸¶
　汪起鳯字來虞吳縣人登萬厯辛丑進士天啓四年¶
　累官廣東左布政使時值嵗荒闔郡饑民洶洶鳯下¶
　車即為調劑首率諸司捐賑人心遂安又通西粤米¶
　商請督府各給符牒俾税關毋得榷及粟米於是米¶
　商大集米價日減先是軍食多不即發數至脱巾起¶
　鳯剔夙弊度支如期士以宿飽海寇劉香老等作亂¶
　用兵惠潮前後轉餉不匱賊平論功居首嵗運雜料¶
<pb:KR2k0053_WYG_040-32b>¶
　赴都向皆衛弁鑽營往往乾没至是悉罷軍官不用¶
　以賢能佐貳督之遂著為例有奸民依託勢豪告承¶
　雜餉者諭令彚領給帖俟諸奸悉集均與杖荷校而¶
　出人大稱快涖任六載恩威並著舉卓異推浙江巡¶
　撫以不附璫忤魏忠賢且粤東獨無忠賢祠益怒矯¶
　㫖誣以依傍門户與督府何士晉同日奪職崇禎初¶
　以原銜起用推補海南學道卒于官粤人思之祀名¶
　宦¶
<pb:KR2k0053_WYG_040-33a>¶
　王世徳字(缺/)溪永康縣人崇禎十一年由進士累官¶
　廣東左布政使廉而惠愛訟不能直者輒赴愬理世¶
　徳立為剖斷多所平反豪猾詭承無名雜税悉繩以¶
　法㑹嵗大饑斗米百二十錢世徳取諸坊户籍將行¶
　賑恤孝廉黎遂球進平糴法因以頒行屬邑未幾米¶
　價遂減後遷僉都御史巡撫南贛民送之之任泣拜¶
　而去¶
　姜一洪㑹稽人由進士任廣東布政值明季多故戎¶
<pb:KR2k0053_WYG_040-33b>¶
　馬躪郊徵輸百出一洪目閲軍書手握牙籌省不急¶
　之費汰離伍之兵釐奸剔弊民便之年凶民䝉袂來¶
　壯者給米弱者予縻存活以萬計粤澤國田多濱海¶
　海潮衝刷田去糧存一洪檄諸司親行踏勘豁其虛¶
　糧流民以集尤清介自持日用盤飱止供蔬韭壬午¶
　賓興充提調官撙節所餘悉以資孝廉計偕祀名宦¶
　　　㕘政¶
　韓正洪武十一年任布政司㕘政時展築城池閫帥¶
<pb:KR2k0053_WYG_040-34a>¶
　欲亟成工役晝夜不休軍民病苦正曰城郭所以保¶
　民今築城而民死於役非安邊保民意也朝廷聞之¶
　咎將誰歸帥始懼又欲令五鼓始工二鼓而止正曰¶
　不可乃召衆定約以晨鐘從事夕鐘則已由是赴工¶
　者莫不感悦三年政聲大著¶
　張琰鄱陽人以掾授官宣徳五年為廣東㕘政庭無¶
　私謁食無兼味斷獄必以情民不敢欺旬宣所至輒¶
　相戒曰張公端人不可罔也其誠服如此¶
<pb:KR2k0053_WYG_040-34b>¶
　戴弁字士章浮梁人以教職擢兵科給事中正統十¶
　二年遷廣東㕘政時黄蕭養作亂弁往撫安未㡬寇¶
　逼城闉遂歸為防禦計至羚羊峽口與賊遇弁艤舟¶
　登岸諭之曰我戴㕘政也爾輩失所朝廷命我撫安¶
　聽吾即吾良民何為自取滅亡賊相顧曰官府果愛¶
　吾儕也麾衆羅拜宻䕶弁歸未幾寇復熾圍廣州城¶
　中乏食亟檄知府聶好謙發廪賑之衆心始安復立¶
　賞格募死士間道促援兵城守乃固㑹㕘將武毅駐¶
<pb:KR2k0053_WYG_040-35a>¶
　兵金利都督董興至自京師遂刻期決戰乃斬蕭養¶
　於城南分兵搗巢穴撫餘黨未閲月悉平捷聞朝廷¶
　勞以羊酒寳鏹金綺襲衣晉右布政使景泰三年丁¶
　内艱奪情視事遷左布政使¶
　陳員韜字從頤臨海人庚戌進士景泰三年遷廣東¶
　㕘政涖官清慎惠及小民時值黄寇剽掠之餘賴員¶
　韜撫摩備至民以蘇息未久擢福建左布政使民至¶
　今懷之¶
<pb:KR2k0053_WYG_040-35b>¶
　劉煒字有融慈谿人登正統進士授兵科都給事中¶
　天順四年擢廣東㕘政時潮州羅劉寧等倡亂煒移¶
　檄招之不從迺謀會剿破其黨遷之内地民甚感之¶
　未幾以疾卒櫬歸之日廣人素衣哀送者塞塗¶
　黄鎬閩縣人由進士成化二年累官廣東㕘政下車¶
　即往高雷廉撫招峝獠安輯軍民旬宣所至夾道歡¶
　迎無何擢浙江按察使官至户部尚書卒贈太子少¶
　保諡襄敏¶
<pb:KR2k0053_WYG_040-36a>¶
　張瓚字徳安孝感人登進士成化間擢廣東㕘政總¶
　理糧儲始至詢倉庾之利病民之情隱斟酌折衷行¶
　之宿弊盡革西倉舊汙下糧多腐敗官軍病焉瓚剏¶
　修之復葺東倉令民輸者至即納之無留難又建新¶
　倉一十二厫鑿池於中以洩積水而儲無腐敗之患¶
　民甚徳之未幾超擢浙江布政使¶
　王國正字以寧浙之山陰人幼俶儻負大志嘉靖丁¶
　酉舉於鄉登戊戌進士授行人歴都諫毅然以經世¶
<pb:KR2k0053_WYG_040-36b>¶
　為己責劾本兵大臣徇私廢法直聲動天下時嚴嵩¶
　煽權諸所論列侃侃與嵩左於是出為廣東㕘政分¶
　守嶺西至則與督府談愷議征大羅山寇直搗其穴¶
　斬馘二千有竒民賴寧宇其于綏拊之術保釐之政¶
　務殫厥心頌聲載道肇人立祠於綏水上與督府談¶
　愷王鈁及同知吕天恩並祀歴官福建左布政使其¶
　子孫多登科第云¶
　　　㕘議¶
<pb:KR2k0053_WYG_040-37a>¶
　王溥字士淵桂林人由進士洪武二十六年歴官廣¶
　東㕘議時匠藝之家苦於勢要占役溥禁之有部檄¶
　來徵舵木者尅期取辦木多不中程民患之溥親閲¶
　用其八九又以起運由海道風水漂没自臨庾嶺遍¶
　觀險易命有司鑿石填澗修葺橋道教民造車運之¶
　民賴焉新令無糧無籍者悉𨽻軍都司咨取甚亟溥¶
　曰國本於民今槩取之民何以堪耶遂奏除之止起¶
　無籍餘皆免及奏績父老遮留不可尋為胥吏龎庸¶
<pb:KR2k0053_WYG_040-37b>¶
　所誣逮赴京行李蕭然寮屬贐之謝曰吾豈以患難¶
　易心耶比至得白歸卒年三十有六廣人惜之¶
　熊練南昌人天順元年擢廣東㕘議勤敏有守時中¶
　官採珠合浦民物凋弊練與同官朱英協心經理民¶
　不知擾郡邑賴焉¶
　王英字孟郁閩人由進士歴廣東㕘議廉慎不私清¶
　風凜然旬宣所至民䝉其惠成化三年嵗大祲英開¶
　倉賑恤存活甚衆民咸徳之¶
<pb:KR2k0053_WYG_040-38a>¶
　汪思字得之婺源人正徳丁丑進士選庶吉士授給¶
　事中擢廣東㕘議賦性温雅與世無忤而内剛正人¶
　莫敢犯權豪有奪人業而强收人女者事發請托之¶
　思竟寘於法闔省肅然擢雲南副使致仕卒¶
　　　按察使¶
　鄭金字南金蘇州人洪武二十九年任按察使公正¶
　有守敏於政事治獄洞悉情隱人至今稱之¶
　胡槩字元節吉水人舉進士為御史有聲宣徳元年¶
<pb:KR2k0053_WYG_040-38b>¶
　歴官廣東按察使明敏剛決獄無寃滯在事朞月風¶
　紀振揚未幾拜大理寺卿歴官右都御史以清直稱¶
　於時¶
　方員字茂規閩之永福人進士景泰四年擢廣東按¶
　察使嚴於持己精於察獄為民興利袪害若將不及¶
　在任九年吏民懷之¶
　黄光昇字明舉晉江人習易得蔡清之傳嘉靖己丑¶
　進士究心典籍律例令長興有政聲徵為刑科給事¶
<pb:KR2k0053_WYG_040-39a>¶
　中以剛直忤時相出為浙江僉事進㕘議歴廣東按¶
　察副使廣民與番市於洋海中互相摽掠則為置符¶
　籍以勾稽之嚴踐更以防閑之先是番舶税重商人¶
　欲計免光昇為制減十之六商乃樂輸光昇錙銖不¶
　染嵗額盈數萬後罕有能繼其廉者交阯莫正中與¶
　宏瀷爭立渠帥以兵攻欽州索正中急光昇計挫之¶
　斬其帥兵乃退已復討連山崖山猺黎功最遷蜀藩¶
　㕘三載復遷粤東按察使以嚴為治胥吏畏若神明¶
<pb:KR2k0053_WYG_040-39b>¶
　新㑹賊陳文伯倡亂光昇檄兵往援而牒二兵道夾¶
　攻之俘其黨甚衆獲一緋袍者於羣屍中衆謂文伯¶
　也光昇以狄青故事止之聲績益著歴刑部尚書卒¶
　贈太子少保諡恭肅¶
　丁以忠字崇義南昌人嘉靖戊戌進士歴廣東按察¶
　使慷慨洞達有用世才總憲務持大體多平反出枉¶
　者數十人時佛郎機違禁潛住南澳海道副使汪栢¶
　受賄從臾之謂逺人可招徠以忠曰此必為東粤他¶
<pb:KR2k0053_WYG_040-40a>¶
　日憂力爭弗得尋擢右布政使時征何亞八鄭宗興¶
　諸賊運籌轉餉克成厥功賜白金文綺採珠中貴事¶
　竣横索以大義諭止之官至南京兵部侍郎¶
　史朝宜字直之晉江人幼與兄朝賓同學書再閲即¶
　成誦登嘉靖癸丑進士歴瓊州知府治行為一時最¶
　尋擢廣東副使視學備兵綽有聲績亡何晉按察使¶
　威信在民綱紀整肅平反大獄至為詳慎力懲貪墨¶
　不少假借入覲首舉卓異轉湖廣右布政使清苦如¶
<pb:KR2k0053_WYG_040-40b>¶
　初任未數月引疾歸¶
　方震孺字孩未桐城人徙居壽春母孔氏夢方孝孺¶
　至而生因以命名舉萬厯癸丑進士宰相葉向高器¶
　之許以館選聞母小病一夕遯歸相國為之驚異令¶
　州縣以最擢御史忤權璫魏忠賢誣以贓私矯㫖逮¶
　問幾斃杖下已又誣其在獄與揚州守劉鐸交通遂¶
　擬斬決崇禎初忠賢伏誅與給事惠世揚同日出獄¶
　兒童婦女觀者如堵後累官至廣東按察使為政清¶
<pb:KR2k0053_WYG_040-41a>¶
　嚴率屬凛不可犯然持法平恕吏民敬而愛之陞廣¶
　西巡撫以病卒於官¶
　　　副使¶
　李祥瀘州人洪武中為按察司副使嶺海好訟疑罪¶
　積獄動逾嵗時祥至察問明敏未及月餘囹圄為空¶
　後調雲南副使¶
　孔鏞字昭文長洲人景泰甲戌進士始令都昌以憂¶
　去改任連山時邑為流賊所據民皆竄徙鏞既至依¶
<pb:KR2k0053_WYG_040-41b>¶
　州而居告諭邑耆招撫流散賑以官廩令墾廢田乏¶
　耕具者給之天順六年大軍征諸蠻峝鏞率義兵為¶
　鄉導首破賊巢大軍繼之始復縣境遂遷縣於雞籠¶
　山城而守焉尋創公署學校及壇祠舖舍規制大備¶
　撫諭猺衆悉為齊民疏井泉通山徑便民之政無不¶
　周悉以功擢知連州成化二年陞高州知府連人如¶
　失父母先時高涼為西寇侵擾土寇乘機蜂起鏞躬¶
　擐甲胄跋履山川督率民兵前後擒斬賊首四百七¶
<pb:KR2k0053_WYG_040-42a>¶
　十餘名顆被擄奪男婦四百五十二名口設法招撫¶
　殘賊男婦九千七百一十四名口民猺畏威懷徳境¶
　内綏輯旋立社學于府門右訓誨官民子弟之俊秀¶
　者以城外木柵不固命築土垣易之尋陞廣東按察¶
　副使賜璽書仍守其地嘗單騎入賊壘賊皆錯愕不¶
　敢害己聞開誠慰諭許以自新咸感泣願降于是劇¶
　盜梁定侯等並受招撫處之内地分地與耕以備他¶
　盜鏞部下有黎浩林雄數人皆有謀勇而雄尤驍健¶
<pb:KR2k0053_WYG_040-42b>¶
　以戰死鏞撫尸痛哭一軍莫不感泣故人樂為之用¶
　在高四年囹圄空虛四民復業而頑梗之風漸馴盜¶
　賊衰息及以憂去軍民泣送有出千里外者累官至¶
　兵部侍郎¶
　林錦字彦章連江人景泰元年鄉貢授合浦訓導時¶
　蠻寇充斥内外無備錦為具方畧皆中機宜都御史¶
　葉盛以為能檄攝靈山時城毁於賊錦據形便為柵¶
　以守廣設戰具賊不敢近未幾以秩滿去民曰公去¶
<pb:KR2k0053_WYG_040-43a>¶
　賊復來誰當禦者各逃之山谷間盛以狀聞請授錦¶
　靈山令詔從之且令馳驛之官百姓聞錦至大喜即¶
　復來歸適嵗大饑盜益熾刦掠無寧日錦單騎諭以¶
　禍福附縣二十五猺皆聽命其地逺不服者縱兵擊¶
　之天順壬午正月敗賊於羅禾水二月敗賊於黄姜¶
　嶺五月大敗賊於新庄前後斬獲千餘級奪回所擄¶
　男婦數千賊平去柵築土城修復縣治成化丙戌以¶
　功擢守廉州嵗復大饑賊掠清和鄉錦肩輿諭解者¶
<pb:KR2k0053_WYG_040-43b>¶
　千餘人擇其頑梗者誅之經畧還定如靈山戊子陞¶
　按察司僉事治兵海北尋擢副使錦既專制一道益¶
　思為久安計於是設團河營以禦西寇設新寮營以¶
　禦南寇設洪崖營以杜諸寇出没之路寇遂屏息不¶
　復肆尋甃靈山城横袤五百餘丈高墉連樓巍然金¶
　湯重鎮矣錦自令至守臬雖積處兵間然未嘗不務¶
　教化靈山尚鬼則禁淫祠修學校勸農桑行孝弟於¶
　廉則治學宫勤督課建化龍橋以示勸在欽州則捐¶
<pb:KR2k0053_WYG_040-44a>¶
　公署為明倫堂貨民居以廣聖廟廉士知學錦倡之¶
　也錦為人誠坦洞見肺腑雖猺蠻盜賊皆倚信之前¶
　後功績推以與人以故願為効力居廉三十餘年多¶
　逺謨大畧保障一方郡邑各建祠祀焉其請立總制¶
　府於蒼梧以控兩粤尤卓見云¶
　陶魯字伯强鬱林人以父成浙江按察司僉事死節¶
　䕃景泰五年為新㑹丞值令缺視篆精敏祛宿弊正¶
　詭籍猾吏不敢舞文吏民至庭一見輙能識其姓名¶
<pb:KR2k0053_WYG_040-44b>¶
　威信大著秩滿值西路諸猺寇境百姓詣當道乞留¶
　許之魯設守練兵衆皆樂為死守尋擢新㑹令累進¶
　兵備僉事按察使時高雷廉肇流賊攻掠無完聚魯¶
　設方畧擒斬劇賊奪囘所掠修築城堡招募義勇諸¶
　賊悉平乃奏立新寧從化龍門縣治又討後山瀧水¶
　及潯梧茘浦府江田州諸盜悉殱之下詔褒勵累官¶
　湖廣布政使仍兼廣東兵備副使轄治廣西故蠻寇¶
　呼為陶三廣習俗至今稱之嘉靖中命守臣建祠廣¶
<pb:KR2k0053_WYG_040-45a>¶
　州祀其父子子孫遂家焉¶
　瞿俊字世用常熟人狀貌偉岸不修邊幅而性廉潔¶
　以進士為御史按江西風裁赫然𢎞治四年遷廣東¶
　副使備兵海南時黎人出寇掠俊戒約羣吏修軍政¶
　諸黎戢兵不敢犯嘗有勢豪撓法俊窮治之律己廉¶
　不可干以私人以為矯亢而不知其出於天性也以¶
　覲行有餽以金者亟令持去不且獲罪後以病乞致¶
　仕歸家徒四壁立有圖書數百卷而已世仰其清介¶
<pb:KR2k0053_WYG_040-45b>¶
　林廷玉字粹夫侯官人占籍平涼成化進士正徳元¶
　年歴廣東提學副使廷玉剛果敏達雅以文章自許¶
　廣之士人宗之其在諫垣上保治八箴請誅太監梁¶
　方妖僧繼曉風節凛然¶
　江潮貴溪人正徳六年以進士歴提學副使有知人¶
　鑑謂蕭與成梁焯金山等必擢上第而魁天下者霍¶
　韜也卒如其言又嘗謂山曰子文多杜撰如吕申公¶
　等語皆誕説也異日居官涖政子必重戒及山以户¶
<pb:KR2k0053_WYG_040-46a>¶
　部主事兑糧江西陷宸濠黨敗士人益嚴之曰江公¶
　言如左劵¶
　余本字子華鄞縣人正徳辛未進士及第授翰林編¶
　修出為廣東副使提督學校諸生想望其風采既至¶
　敷教以寛大都率先徳行士敬而愛之然秉性剛直¶
　不避權勢與廵按毛鳯不協去任士人攀轅載道後¶
　歴南京通政使卒¶
　王大用字時行儀徵人正徳戊辰進士十六年為嶺¶
<pb:KR2k0053_WYG_040-46b>¶
　南兵備副使惠困窮威桀黠平寇盜釋黄圃寃民民¶
　自執為惡者十六人麗於法其功徳在樂昌民為建¶
　祠立碑增城寇起知縣朱文簡宻吿之設法擒獲一¶
　邑帖然歴右都御史大用甚清苦尚書霍韜在南都¶
　乃給廢寺田周之¶
　魏校字子材崑山人𢎞治乙丑進士正徳末為廣東¶
　提學副使教士先徳行設科條嚴黜陟首禁火𦵏令¶
　民興孝大毁淫祠改公署書院餘建社學訓童䝉分¶
<pb:KR2k0053_WYG_040-47a>¶
　肄歌詩習禮演樂僧尼多令還俗男子咸編渡夫其¶
　崇正闢邪之功前此未有也教諸生静坐潛心内省¶
　氣象自中達外如春風之和乃見仁體後以憂去大¶
　學士張璁方獻夫薦遷國子祭酒所著有六書精藴¶
　訓釋學者稱莊渠先生卒贈寺卿諡恭簡¶
　歐陽鐸字崇道江西泰和人正徳戊辰進士嘉靖二¶
　年歴延平知府以治行第一擢廣東副使改督學承¶
　魏校後明禮教崇信義勸督有程子弟資稍穎輒收¶
<pb:KR2k0053_WYG_040-47b>¶
　之學文義疎劣不即黜再試學不進乃黜之并黜其¶
　儻蕩無行累教不悛者文體士習為之一變所奬拔¶
　多名士考校畢豫擬中選如陳思謙唐穆岑萬等無¶
　不左驗人服其藻鑑擢太常少卿終吏部侍郎致仕¶
　卒贈工部尚書諡恭肅¶
　袁載字安道慈谿人進士嘉靖十九年知肇慶府嚴¶
　慎勤勵節用愛民廢墜修舉諸不急之費一切蠲去¶
　惟恐為民病闔郡徳之擢山東按察副使飭兵臨清¶
<pb:KR2k0053_WYG_040-48a>¶
　有中官入境横暴不法載庭挫之入訴幾不免賴大¶
　學士袁煒調䕶乃解調廣東海南副使治績更踰治¶
　肇時¶
　蔡克廉字道卿晉江人少與梁懷仁並稱神童弱冠¶
　舉進士歴廣東提學副使教規嚴肅藻鑑精明己酉¶
　秋試所首擢者中式四十餘人後多為名臣¶
　李渭字湜甫思南人年十五父以毋不敬思無邪誨¶
　之遂勵志古學以聖賢自期少舉于鄉嘉靖末以工¶
<pb:KR2k0053_WYG_040-48b>¶
　部郎中出知韶州持身清約勸農桑申孝弟民多化¶
　之嘗搆求仁館政暇與諸生論學其中尋擢廣東按¶
　察副使政體寛平服官清慎與諸生講學如故轉雲¶
　南㕘政有先行錄傳于世¶
　陳文衡字惟平鄱陽人萬厯十六年由進士任廣東¶
　按察司副使攝羅定道陞州之初草創未備文衡抑¶
　豪右正風俗興利革弊奬廉劾貪風采凜然一時狐¶
　鼠聞風解去乃開河闢路興學徙城遷營斬叛刋為¶
<pb:KR2k0053_WYG_040-49a>¶
　善後圖説使繼至者倣而行之¶
　任可容字養𢎞懷寧人萬厯丁丑進士由浙江處州¶
　知府遷廣東按察司副使兵備惠潮以風紀自任下¶
　車之日首建尊經閣養賢堂以教育士子時倭犯碣¶
　石柘林諸衛督兵捍禦募勇士陳聰等以計擊破之¶
　逾年復犯南澳又大破之遊擊顧臬獲洋商五十五¶
　人指為賊搒掠誣伏當事欲盡殪以上首功可容察¶
　其詞理謬異一訊立白其寃長樂盜起宻授方畧擒¶
<pb:KR2k0053_WYG_040-49b>¶
　渠帥鍾喬贊等羣盜悉平内官李鳯議增惠潮税可¶
　容力持不可御馬太監李敬奉命開礦横行博羅長¶
　樂間發掘民間廬墓爭之不得乃上書制府力陳其¶
　害因得具奏撤還轉本省鹽屯㕘政疏通滯引稽查¶
　欺匿屯務鹺政釐然一新㑹諸司俱缺兼綰五篆夙¶
　夜經營不遺餘力利興弊革乃以積勞致疾卒於官¶
　祀廣惠潮名宦¶
　張國經字印棠漳浦人崇禎六年由進士任廣東按¶
<pb:KR2k0053_WYG_040-50a>¶
　察司副使兵備羅定道時流寇入境土賊竊發經以¶
　嚴法繩之聞風屏息遷海北分巡道士民為之建祠¶
　魯元寵順天人起家進士歴翰林院編修崇禎十四¶
　年出為按察司副使兵備惠潮整肅明敏郡無滯獄¶
　所至嚴察汛堡萑苻屏跡嵗饑賑恤民賴以生尤以¶
　振興文教為己任葺學宫選師儒崇尚古學浮華之¶
　士勿貴也祀名宦¶
　　　僉事¶
<pb:KR2k0053_WYG_040-50b>¶
　丁文昇天台人以文學舉洪武四年擢廣東僉事端¶
　慤廉介時民訟多不情文昇建亭署左牓曰三思民¶
　有訟者即令造亭坐而思焉由是民訟日少至今美¶
　之¶
　王泰字伯正江西泰和人洪武初以聘應詔試經學¶
　時務帝親擢為第一永樂中歴廣東僉事分巡海康¶
　問民疾苦除害興利上疏振寃滯恤孤寡防海寇及¶
　拯鹽法之弊又言宋寇凖於雷州開渠引侣塘水灌¶
<pb:KR2k0053_WYG_040-51a>¶
　東洋田萬頃勝國元帥府以兵守閘兼令掌扄鑰以¶
　時閉泄嵗屢有秋今渠淤塘廢東洋田多旱請開濬¶
　以利民㑹罷分巡召還後知瓊州府瓊民立祠祀之¶
　鄭隆字徳隆浮梁人由進士永樂七年擢僉事廉介¶
　有守用刑平恕分巡郡邑民愛之後遷廣西㕘議¶
　梁觀字大用當塗人以太學生擢吏科給事中永樂¶
　十六年為廣東按察僉事剛介廉平能振風紀分巡¶
　潮州强寇劉晚等二百餘人嘯聚山澤守衛官將發¶
<pb:KR2k0053_WYG_040-51b>¶
　兵𠞰之觀曰民貧不得已為盜兵之得無誤良善乎¶
　遂傳檄諭以禍福晚等感悟率衆來歸闔境賴安後¶
　卒於潮老穉罔不哀悼肖像配祀韓文公祠¶
　龔璲南昌人監生宣徳元年遷廣東僉事廉謹明斷¶
　察獄無寃訟簡刑清吏民畏服遷四川按察使¶
　彭琉字敏敬安福人永樂戊戌進士以工部主事坐¶
　謫教諭大學士楊士竒薦授翰林院編修正統元年¶
　擢廣東僉事提督學校以成賢化俗為己任增修各¶
<pb:KR2k0053_WYG_040-52a>¶
　屬州縣黌舍凡書籍缺者求善本刻之琉性剛而貌¶
　嚴雖燕居無惰容寡慾甘貧動凖先儒嶺南士風為¶
　之丕變擢山西提學副使¶
　趙瑶字徳用晉江人成化十二年進士為廣東提學¶
　僉事教有根本士習丕變未幾卒與羅倫意氣相期¶
　登厓山有詩讀者無不感嘆¶
　宋端儀字孔時莆田人年十四即有志正學成化進¶
　士𢎞治九年擢廣東僉事提督學政其行部所至必¶
<pb:KR2k0053_WYG_040-52b>¶
　較行藝課勤怠雖瘴鄉海澨必親往教人尤必身先¶
　表率而痛抑浮誕竒險之習在廣五年甄别造就士¶
　人知所向方辛酉夏以鄉試屆期衝冒炎瘴巡歴南¶
　韶諸邑遂染疾卒¶
　方良永字壽卿莆田人𢎞治十四年以進士歴廣東¶
　兵備僉事廉明勤幹兵民悦服時調廣右狼兵征儋¶
　州賊符南蛇等狼兵所過舊多騷擾良永處置得宜¶
　道路戢然累官刑部尚書諡簡肅¶
<pb:KR2k0053_WYG_040-53a>¶
　李希顔字原復江南華亭人沈静寡言有大度十嵗¶
　父授以春秋知大義居母喪哀毁踰禮𢎞治癸丑魁¶
　禮闈授南京刑部主事正徳初陞廣東僉事署提學¶
　奬拔俊乂號稱知人以其經學授之廣郡時從化盜¶
　起當道以遐阻怯於進兵希顔獨深入平之仍領海¶
　舶例有贏餘希顔悉給軍士是時巨寇黎頭拐嘯聚¶
　山谷親率兵大戰敗之獲其渠魁當道妬其功不為¶
　奏賞奉表詣闕時劉瑾勢傾中外希顔獨不踵其門¶
<pb:KR2k0053_WYG_040-53b>¶
　京師稱為鐵腰李庚午遷雲南提學副使¶
　方豪字思道開化人穎悟博學於書無所不窺登正¶
　徳戊辰進士嘉靖七年為廣東按察僉事職掌屯鹽¶
　清理得宜毫無所私性好吟咏諸名勝多所留題後¶
　擢副使尋謝病歸搆石屋精舍優游著述其中一時¶
　名流經其地者必造焉所著有棠陵集傳於世¶
　林希元字茂正同安人正徳丁丑進士嘉靖十五年¶
　以大理丞建言謫知欽州時方力殫財詘寇盜孔棘¶
<pb:KR2k0053_WYG_040-54a>¶
　希元開誠以先物約身以裕用塞弊竇興廢墜遷學¶
　育才廣置勸農之使設立屯田增修營堡一意教養¶
　其民而捍衛之在任三年民懷其徳後擢按察僉事¶
　提督學校有功於粤與林錦並祀¶
　商大節字孟堅安陸州人進士嘉靖中擢廣東按察¶
　僉事飭兵海北性廉介諳權變南征岐黎其功為多¶
　擢副使歴右副都御史二十九年以邊事罹罪隆慶¶
　中諡忠愍¶
<pb:KR2k0053_WYG_040-54b>¶
　李黙字時言甌寧人正徳辛巳進士歴官廣東僉事¶
　黙有治才且博覽羣籍廨中有大梡樹可蔭畝許暇¶
　則著書其下所撰孤樹裒談為縉紳𫝊誦尤善風鑑¶
　豫識其𨽻麥祥必列一品黙歴布政使以端毅廉直¶
　著聲累官吏部尚書秉正不阿嚴嵩趙文華誣以謗¶
　訕下獄雜治之忿恨而卒¶
　湯來賀新城人崇禎庚辰進士由郎署歴任廣東按¶
　察僉事植性嚴厲雅有風裁以鯁直著聲每月親行¶
<pb:KR2k0053_WYG_040-55a>¶
　州里講讀六箴勸勵風俗嚴禁奢麗時有勢豪子弟¶
　犯法賀按法不少徇情剛正之氣凜不可犯嶺海肅¶
　清焉¶
　　　各府¶
　吳中字時中山西樂平人天順五年以進士知東莞¶
　涖事明敏濟嚴以寛巡撫葉盛薦守惠州比去民立¶
　遺愛碑後一月邑寇起督府韓雍檄中捕之中下令¶
　能出首相捕者免罪嚴行保甲法十家互相糾察一¶
<pb:KR2k0053_WYG_040-55b>¶
　夫不軌九家同坐旬日遂獲渠魁雍喜其能復留控¶
　制盜賊中編蛋户為甲令各漁其海遇賊舟則尾至¶
　其地輒捕之盜遂絶跡奏改知廣州至則興學校勸¶
　農桑均徭役撫恤困窮城池學舍悉力新之嘗編廣¶
　州志甫成以憂去後歴貴州布政使¶
　伍希淵字士賢安福人天順甲辰進士成化十一年¶
　由刑部郎中以詿誤謫廣州同知十四年留知廣州¶
　事為政平易愜民情興利除害雖嫌不避士民歸之¶
<pb:KR2k0053_WYG_040-56a>¶
　後歴廣東左參政湖廣右布政使祀名宦¶
　林泮字用養閩縣人𢎞治元年進士歴知廣州府為¶
　政温惠不擾於民俸入惟給公應囊無長物歴官南¶
　户部尚書自奉無異寒素頗有公孫布被之譏没之¶
　日無以為殮人始服其清¶
　曹琚字仲玉桂陽人𢎞治丙辰進士正徳三年知廣¶
　州以教化為首務作養生徒性剛勁不為勢利所動¶
　時中官有奉命覈帑者勢灼甚或勸折節琚曰拙禍¶
<pb:KR2k0053_WYG_040-56b>¶
　猶淺巧且深吾寧拙無巧耳每事裁抑之中官不能¶
　堪然亦畏沮終不能加害總督陳金議徵鴨埠以充¶
　軍餉檄琚規畫之琚約己便民巡行七邑覈實務舒¶
　民害嘗得一木牌於番禺道中視其所書則後山殘¶
　民也自言被誣為盜乞招撫以延旦夕即上其事于¶
　總督招之得男婦數百人後山盜遂靖廣商例納引¶
　錢舊多自潤琚薄收之貯其三於庫備賑濟餘以代¶
　公費又罷農民例納曰是求仕而教之貪也派料物¶
<pb:KR2k0053_WYG_040-57a>¶
　解京者舊為豪猾侵削不完乃勾稽加懲且令州縣¶
　擇均徭之殷實者領焉上下宜之然持法不撓卒為¶
　當路所中比調去士民爭送之¶
　鍾文傑字邦臣長汀人進士正徳七年知廣州威儀¶
　器度見者欽之性勤敏治辦人不敢干以私於風教¶
　尤留意焉時中使潘忠太横將辱及之文傑談笑語¶
　之曰昔官郎署時公等嘗折節我今乃至為公所窘¶
　耶忠愧屈揖出之勤劬得疾卒於官¶
<pb:KR2k0053_WYG_040-57b>¶
　胡鳯黄梅人嘉靖十七年以進士知廣州清白自厲¶
　前掌郡者多奢侈庫役月費數百金鳯嚴汰之日坐¶
　堂皇理民事決斷從其平至今民稱其廉惠¶
　曹逵太倉州人以進士為御史抗疏謫外嘉靖甲辰¶
　歴知廣州性剛直潔己愛民而方於事上為直指使¶
　者所齮齕不少變節人多其廉介後來知府事者皆¶
　不及民益思之¶
　周啓祥海寧人進士萬厯六年以刑部郎知廣州府¶
<pb:KR2k0053_WYG_040-58a>¶
　性廉介明習法令初至惽惽若不辨吏胥心易之啓¶
　祥愈自晦嘗角巾敝衣巡行吏舍時或私瞷僚佐坐¶
　㕔事則戒門下勿言後乃忽然震肅治爰書雖老吏¶
　不能過門以内澹如禪舍茹蔬服陋毫不煩民每出¶
　簡輿從所至人不知其太守也時聽訟兩造之詞務¶
　令必達喣喣若家人語㑹制府命討布涌諸將掠蛋¶
　民徼功繫累相屬啓祥多讞出之其不能自存者發¶
　居民收恤毋令獄死以俟必白所活以百餘計後以¶
<pb:KR2k0053_WYG_040-58b>¶
　覲行道卒於金牛驛囊中可數金而已粤人哀而祀¶
　之¶
　余自怡婺源人以進士崇禎十一年歴知廣州府方¶
　正廉潔常祿外一錢不染朝夕所需清泉菜把而已¶
　饋上官止行其薄而臺司愈重之凡訟牒株連者於¶
　中呼一人即訊餘皆勾除故獄不留而牘無滯不受¶
　私謁人亦無敢以私干卒於官同官入治喪事發其¶
　槖僅遺六金衆醵金殮之祀名宦¶
<pb:KR2k0053_WYG_040-59a>¶
　嚴起恒字秋壑浙之山陰人崇禎十三年以進士知¶
　廣州府為政寛平不苛愛民如子百姓感之遷任之¶
　日鄉民千餘擁繞不得行衆復輿歸署後官至内閣¶
　大學士(下郡/佐)¶
　沈尚經普安衛籍高郵州人嘉靖中以舉人歴廣州¶
　府同知才識明敏聽訟每得隱情而操守清白督學¶
　魏校毁淫祠寺觀勢豪多承田土或至興訟尚經剖¶
　斷均其徭役輿情愜服擢刑部員外祀名宦子奕琛¶
<pb:KR2k0053_WYG_040-59b>¶
　舉人歴副使降廣東鹽課司詳請題免積逋數萬商¶
　民以甦¶
　解立敬字誠齋貴陽人由舉人崇禎十一年歴任廣¶
　州海防同知性寛厚和簡而天姿英敏剖決如神讞¶
　獄畢搦管即成爰書隨取律例朗誦一過使兩造曉¶
　然時府佐縣官並缺檄立敬攝之身綰五符案無留¶
　牘丁内艱去服闋補惠州同知遷本省副使後擢僉¶
　都御史巡撫江西粤民思之¶
<pb:KR2k0053_WYG_040-60a>¶
　姚生文字自牧仁和人由貢士崇禎末為廣州市舶¶
　提舉雖處散秩然喜振興士類嘗捐貲修葺學宫及¶
　攝篆新㑹能愛民撫寇遷廣州府同知以才能稱比¶
　去士民焚香酌酒扶攜餞送後擢湖東道死於贛(下/縣)¶
　(令/)¶
　畢瑄不傳籍貫洪武元年知東莞縣時田野蓁荒&KR0469;¶
　烟寥落瑄拊循安集流亡來歸芟棘樹藝嵗乃有收¶
　以廉能表著於時¶
<pb:KR2k0053_WYG_040-60b>¶
　呉拳武昌人洪武二年知新㑹政尚平易民皆以為¶
　便暇則經理縣治學校及壇祠坊巷多所繕治財不¶
　費而民不勞五年卒於官無老穉咸哀之其後有謝¶
　景𤾉陜人廉而愛民亦卒於官百姓哀之如呉拳也¶
　道同河間人其先䝉古族洪武三年以才幹舉為太¶
　常贊禮郎十年出知番禺縣性剛毅廉介時天下初¶
　定軍衞横甚需求百端佐吏動遭箠楚前令不能堪¶
　比同至執法不阿民賴以安權貴惡之未幾永嘉侯¶
<pb:KR2k0053_WYG_040-61a>¶
　朱亮祖至屢以威壓同同不少挫時有豪猾數十輩¶
　强市閭里珍貨少忤意即誣以鈔法人莫敢誰何同¶
　悉械之通衢諸豪詣亮祖求解亮祖召同勞以酒食¶
　徐言之同厲色曰公為大臣柰何聽小人使乎亮祖¶
　慚次日亮祖過衢械者曝烈日中哀呼祈免亮祖竟¶
　釋之有納女於亮祖者怙勢凌人同按法捕治亮祖¶
　後以他事杖同同遂數其罪奏之疏未至亮祖誣同¶
　抗訕奏先達帝遽命戮同而同奏亦至帝嘉其職卑¶
<pb:KR2k0053_WYG_040-61b>¶
　敢言遣使宥之兩詔同日抵廣州而前詔先下同已¶
　就戮邑人悼惜之亮祖尋以罪徵還同性峭直器宇¶
　魁岸奉母備甘㫖與妻子同粗糲布政使徐本雅重¶
　同嘗按一醫罪當笞本亟欲得醫遣胥諭意同曰徐¶
　公亦效永嘉侯耶笞而遣之同没後邑民有祀于家¶
　者卜之輒驗人以為神云¶
　鍾朂字士&KR0375;慈谿人少力學以詞翰自負洪武五年¶
　知番禺縣平易近民不喜苛察㑹造巨艦富商儲貨¶
<pb:KR2k0053_WYG_040-62a>¶
　高其值民病之勗預采藤木以給需商亦減直六年¶
　颶風平地水深數尺鹽倉濱江貯數百萬浸幾及之¶
　勗躬率民丁築堤令家出一囊盛土石不日而就鹽¶
　以無損學校頽圯勗捐俸建之未幾坐事免歸十六¶
　年復以明經舉授兵部侍郎卒于官子永亦舉明經¶
　仕至户部侍郎¶
　詹勗字勗之饒州人洪武五年知東莞廉介有守嚴¶
　於吏而寛於民修廟學均力役詞訟稀簡海徼寇起¶
<pb:KR2k0053_WYG_040-62b>¶
　躬率兵擒之民藉安堵同時有屯留郭郁鄰者來為¶
　丞愛民自勵有見其隆寒衣薄遺以裘峻却之比卒¶
　無以為殮人爭賻焉¶
　童謨錢塘人洪武中知番禺縣邑在省㑹稱繁劇謨¶
　以廉謹自持政平賦均民安訟息政績為諸邑最以¶
　憂去後歴江西按察使¶
　王仁南昌人洪武十一年以茂才知東莞為政明敏¶
　務抑豪强武斷者必繩以法豪猾凜然憚之尤汲汲¶
<pb:KR2k0053_WYG_040-63a>¶
　興學校崇教化暇則與諸生講解以勤惰示勸懲士¶
　習為之一新¶
　王世榮金華人洪武十六年舉人材知東莞縣愷悌¶
　慈愛勤於撫字邑遭寇變人民流離乃招逃亡恤無¶
　吿以甦困踣邑人至今稱之¶
　李鐸洪武二十年知清逺縣勤於政事明刑均賦吏¶
　胥無敢欺創官署修學宫悉捐俸為之時稱賢令¶
　盧秉安字文定南豐人洪武二十三年知東莞廉介¶
<pb:KR2k0053_WYG_040-63b>¶
　而政尚平恕嵗小祲即緩催科曰罪吾自當之民反¶
　爭輸恐累賢令有訟于庭者獄既具好言諭之曰吾¶
　不忍汝法恐汝無以立於人直者氣平曲者感泣而¶
　退其怙惡者笞之示辱而已囹圄常空百姓安樂九¶
　年當去民籲留之居十九年民再留之不可得改調¶
　東阿卒於官聞者莫不流涕相率俎豆之¶
　熊瓚南昌人永樂中知南海縣處心平易政無苛擾¶
　雖當急遽不輕勞一民而庶務無壅滯者民甚感之¶
<pb:KR2k0053_WYG_040-64a>¶
　秩满超擢禮部郎中¶
　馮誠浮梁人永樂間以進士知香山廉介自持寛嚴¶
　有則時海濱多潬田豪右爭訟連年不決誠秉公斷¶
　之訟始息以外艱去民買舟送至庾嶺而還後擢監¶
　察御史¶
　王重南昌人景泰七年進士知新㑹縣性峻潔嘗以¶
　事忤法司下獄治之重請致官去毋煩刑卒下獄部¶
　民有同收獄中者身左右之重愈矜莊自勵不交一¶
<pb:KR2k0053_WYG_040-64b>¶
　語月餘以清白得釋器縣丞陶魯才勸之學躬教之¶
　卒為名臣¶
　劉綱麻城舉人成化乙未知清逺縣嵗饑賑濟有方¶
　民賴存活創闢學宫規制宏壯均賦役勤撫字士民¶
　思之立遺愛亭於遞運所前¶
　黄諒豐城舉人成化庚子知清逺縣涖政公勤臨民¶
　平易人以為識治體而捐資修學尤惓惓焉¶
　朱顯延平人成化十四年以舉人知香山性敏捷扶¶
<pb:KR2k0053_WYG_040-65a>¶
　弱抑强健訟者凜然畏之終其任莫敢逞門無私謁¶
　吏不能欺諸所營建皆可經久驕悍之兵詭庄之猾¶
　皆奉法循令在事六年以憂去¶
　丁積字彦誠寧都人成化中第進士知新㑹聞陳獻¶
　章紹明理學私淑之政事必咨焉常曰俗之不美教¶
　不明也於是布教令明約束屏無情之詞燬重息之¶
　券一時豪猾屛息良家子弟或聚賭破家及俗尚邪¶
　教信巫鬼多淫祠一切為設教禁澆風漓俗遂丕變¶
<pb:KR2k0053_WYG_040-65b>¶
　焉壬寅大旱䖍禱圭峯酷暑跪壇下八日不雨忽大¶
　風飄火著積衣不為動須臾大雨人以為精誠所感¶
　積嘗為民辯寃忤當路繫獄衆號泣欲為營解積書¶
　示父老曰心茍無愧禍福非所圖也汝輩第安之慎¶
　毋重令之不徳久之得釋以羸病卒年四十一百姓¶
　哀之有嫗哭于家人問故曰丁令公死里胥復横索¶
　妾無死所矣其感人如此¶
　高瑶閩縣人成化十九年知番禺縣為政先風化後¶
<pb:KR2k0053_WYG_040-66a>¶
　簿書廉正有威人自不犯布政使陳選每嘆賞以為¶
　古之循吏弗過也市舶太監韋眷家人不法選籍其¶
　貲諸司無敢收者瑶請以身當之權貴為之奪氣未¶
　幾眷誣奏選被逮瑶亦落職束書數篋角巾飄然而¶
　去士民泣送者幾千人¶
　蔣昪字誠之全州人成化丁未進士𢎞治初知南海¶
　縣誠心涖政有循良風而鋤奸薙弊不遺餘力徵入¶
　為監察御史累官南京尚書先昪知南海者巴陵楊¶
<pb:KR2k0053_WYG_040-66b>¶
　純亦廉慎自持有政聲士民稱之¶
　黎禧陽朔人以鄉薦知增城有治才冰蘖自厲時劇¶
　賊殘破諸邑嘗獻議于僉憲陶魯討平之又修城興¶
　學實心實政斤斤愛民後判瓊州¶
　楊昻字孔顒建安人少師文敏公榮之孫𢎞治中以¶
　廕知香山里胥以其相裔也或逺迓焉昻曰是欲為¶
　陽鱎耶斥而逺之饋送一無所受涖政愷悌以廉能¶
　馳譽巡按御史聶賢薦其堪治劇遂調順徳其政聲¶
<pb:KR2k0053_WYG_040-67a>¶
　如一轍後致仕去子崇以粤僉憲至兩邑民爭先快¶
　睹曰此吾舊父母之子也其遺愛如此¶
　張璧浙江鄞縣人𢎞治庚午知清逺愛惜民財振作¶
　士類城池橋梁殫心修理以清慎自持卒於官民思¶
　之¶
　羅僑字惟升吉水人𢎞治十五年以進士知新㑹其¶
　治倣丁積訟平盜息百姓安之四載擢大理寺評事¶
　以劾劉瑾幾不免瑾敗起廣東㕘政邑民歡迎如見¶
<pb:KR2k0053_WYG_040-67b>¶
　父母亡何請老去士論高之¶
　陳寧字士泰晉江人𢎞治壬戌以進士知東莞不期¶
　月百務具舉性剛方不畏權勢政暇則與諸生講解¶
　久而不倦用未究而卒其清白足多云¶
　張翺南寧人𢎞治壬戌以舉人知龍門才而廉不畏¶
　强禦政平訟簡民徳焉歴八年致政去翺之前有臨¶
　安柴申者通達治體工於詩文比卒民咸悼之¶
　丘泰莆田人𢎞治十七年以進士令新㑹剛明而斷¶
<pb:KR2k0053_WYG_040-68a>¶
　時有滯獄久不決泰片言折之盜賊屏跡境内肅然¶
　以外艱去士民至今思之¶
　徐志字子簡順天人重品行工書能詩正徳初知番¶
　禺有廉名上官所需悉出己俸不少科斂於百姓尤¶
　注意學校諸生居學舍者廪餼豐給林廷玉督學于¶
　廣大見奬賞御史劉祥察其清慎薦知儋州¶
　陳墀字徳階閩縣人布政煒之子正徳初以進士知¶
　東莞惟一僕相隨清慎律己愷悌愛民人信服之舊¶
<pb:KR2k0053_WYG_040-68b>¶
　商引錢令皆自私墀悉解司府不少染指民有典女¶
　贖罪者廉得其情白當道貸焉其仁愛類此官歴貴¶
　州按察副使¶
　徐乾字健夫臨桂人正徳七年進士知新㑹縣邑接壤¶
　新寧奸民往往接買盜牛以規厚利或聚黨行劫為¶
　邑中患乾以法除之又修復山水子城募壯丁城守¶
　嚴保甲令戸長鄉老時糾察其不良尤能加意學宫¶
　弟子時優給以褒異等召為御史歴廣東僉事終湖¶
<pb:KR2k0053_WYG_040-69a>¶
　廣布政使¶
　張欽南昌人正徳八年以舉人知清逺縣性資儁爽¶
　操持廉介廢墜悉舉尤長於折獄以廉能見思¶
　張文造古田人正徳九年以鄉薦令新寧邑連山海¶
　素多盜文造設鄉長鈐束之朔望令關報善否民不¶
　敢欺盜賊乃息卒于官百姓為之流涕¶
　朱文簡樂清人正徳中知增城縣嚴正明敏為治必¶
　鏟其豪猾值良田矮洞賊擾鄉邑兵道王大用按縣¶
<pb:KR2k0053_WYG_040-69b>¶
　剿捕文簡廉得主藏姓名具白其狀下令曰匿賊者¶
　法必死遂大索主藏者𨽻於法賊無所匿遐邇大快¶
　王澄字克清羅田人進士正徳末知番禺縣興學校¶
　均賦役祛妖僧表貞節惟奉公修職是務後擢主事¶
　卒於京¶
　顧璦錢塘人正徳己卯知新寧勤恪端介時民敝於¶
　兵極意撫恤之及剿捕師至巡道王大用委鞫所獻¶
　囚玉石不少混有淑問之風亡何卒百姓哀之¶
<pb:KR2k0053_WYG_040-70a>¶
　傅應祥字徳和進賢人進士嘉靖初知南海縣為政¶
　公平持守廉慎雖當繁劇而裁處雍容務從寛惠凡¶
　百施設不務表暴而去後民恒思之¶
　曾仲魁晉江進士袁鉞荆門州舉人嘉靖初二人相¶
　繼為順徳令皆廉靖不擾其恤里甲覈徵輸賑荒羸¶
　弭盜賊政亦大相類仲魁擢給事中去鉞擢主事邑¶
　人至今思之以比召杜云¶
　李性字仲復福建長樂人嘉靖癸未進士知東莞縣¶
<pb:KR2k0053_WYG_040-70b>¶
　不以家累相從政尚平易公庭肅清吏畏而民愛之¶
　時海利多入勢家性奪而歸之民徭役悉均里甲不¶
　擾嘗集諸生講論經義多所發明歴官知府¶
　朱道瀾字叔觀莆田人以進士知增城忠信明決曉¶
　暢吏事舊編徭役先以畸零作漏編後以諸虧糧派¶
　實户因利其餘銀百姓甚病之道瀾合畸零實户均¶
　編之聽其餘在民民心感服立月㑹法聽民舉高年¶
　有行義者一人為之長月率其鄉之衆㑹於一堂令¶
<pb:KR2k0053_WYG_040-71a>¶
　社師讀法一通立善惡簿書其善惡之尤者勸懲之¶
　民俗歸厚焉時學宫頽圯士鮮科第乃以朔望課諸¶
　生講論經義日昃不倦於是嵗薦得士四人遷太僕¶
　丞後為嶺南副使行部至增城民忻忻若復見慈母¶
　焉¶
　林士元閩縣舉人嘉靖七年知香山縣廉静不擾¶
　撫愛小民每受訟牒怡色訊之盡得其情舊學宫在¶
　蓮峯山下巳圯士元遷建城中鄉書遂不乏人㑹上¶
<pb:KR2k0053_WYG_040-71b>¶
　官按部索賄不得坐以事將辱之士元奮衣起曰朘¶
　民膏脂以媚人死不為也竟不受辱而出即自陳母¶
　老乞改教職授潮州教授怡然就道¶
　林&KR1144;字仲鎮龍溪人舉於鄉嘉靖己丑知東莞縣事¶
　以息獄訟均里甲正科斂為首務春耕親出郊勸農¶
　其為政開誠布公不事苛細得牧民之體㑹海寇黄¶
　秀山作孽廵按御史李美委責于&KR1144;&KR1144;歴險阻討平¶
　之去日囊無餘貲民有齎金餽於途者&KR1144;峻却焉¶
<pb:KR2k0053_WYG_040-72a>¶
　黄正色字士尚江陰人登嘉靖己丑進士初令香山¶
　剖斷如流政聲藉藉吏部侍郎霍韜高其能調南海¶
　令南海為粤首邑百務紛紜正色以敏捷當之無不¶
　迎刃解者兼攝番禺猶恢恢有餘積牒如山日中而¶
　決公庭清暇每撫琴自娯性廉介剛方勢家干紀必¶
　懲之不少假或以訴於韜韜益多之薦為監察御史¶
　嘗劾駙馬崔元内侍鮑忠不法反為忠所訐誣以大¶
　不敬逮赴論死適韜以南宗伯召入謂刑官曰鮑忠¶
<pb:KR2k0053_WYG_040-72b>¶
　不法兩臺結舌言之惟正色一人何乃阿權璫殺正¶
　士乃獲減死謫戍起歴少卿子學海登進士歴贛州¶
　知府¶
　林功懋字以謙漳浦人嘉靖壬辰進士知東莞縣才¶
　識明敏嚴馭胥吏寛恤里甲滯獄積案為之一清嘗¶
　榷税番舶贈賄一無所受時指揮王寵偕行聞之慨¶
　然曰獨文臣不愛錢乎亦峻拒之番人嘆服為築却¶
　金亭有巨寇許折桂既降而恣横不悛執而懲之卒¶
<pb:KR2k0053_WYG_040-73a>¶
　斃於獄民稱快焉擢戸部主事歴四川副使¶
　文章桂林人嘉靖十九年以鄉薦知增城性廉静門¶
　無私謁里胥徵收者强索耗例以媚令輒侵牟其半¶
　章禁絶之學校壇宇莫不增修而民不擾遷欽州守¶
　歴處州同知所至有遺愛云¶
　何廷仁雩都人嘉靖壬午舉於鄉辛丑令新㑹心獨¶
　喜以為幸仕道學之鄉也至則修社學敦師儒教其¶
　弟子其為政務平易不煩繩束嘗視邑之要害曰松¶
<pb:KR2k0053_WYG_040-73b>¶
　栢堡曰臨臺咸請樹兵以衛四境暇則與士講學於¶
　象山居官五載一如寒士尋擢南京戸部主事邑人¶
　每過象山書院輒指曰此何侯講學處也㕘政區鉞¶
　為勒徳政碑焉¶
　石寀字和仲陸林人舉人嘉靖甲辰知從化廉静簡¶
　嚴以文學飾吏治莫敢干以私者奸民多服胡蔓誣¶
　人受寃者往往破家墨吏因而漁之寀嚴其禁訟獄¶
　遂息居九月卒俸入僅足治喪士民悼惜之¶
<pb:KR2k0053_WYG_040-74a>¶
　朱端明莆田人嘉靖二十三年以舉人知三水端恪¶
　誠信而人愛之禮賢士大夫如恐不及表章貞節營¶
　修學宫敷惠民之政三水設邑以來端明稱最今河¶
　堤林木成陰皆端明所植人以比甘棠云¶
　吕天恩灌陽人嘉靖丁未以鄉薦知從化才識過人¶
　敏於剖斷吏民畏之上官知其能以褊小不能展其¶
　驥足屢檄署他邑視篆南海政績尤著六年擢判肇¶
　慶府有去後之思歴官韶州知府¶
<pb:KR2k0053_WYG_040-74b>¶
　林騰蛟字士才福建永安人嘉靖二十七年以進士¶
　知新㑹先是邑苦苛政騰蛟至一切釐革之性敏而¶
　果喜抑豪强賊掾謝大用主使羣無賴肆劫里中倚¶
　長潭盜何貳為聲援騰蛟得其狀欲宻討之有語及¶
　者置不答適新寧賊嘯聚金雞山佯為追捕至水口¶
　遂移兵襲大用擒之斬首三十級俘獲無算方欲討¶
　何貳㑹母訃至即使人招貳䕶行且曰汝素蓄毒弩¶
　宜以為衞貳信之請歸治行與之宻期遣驍勇伺便¶
<pb:KR2k0053_WYG_040-75a>¶
　縛之餘衆犇白芒海生擒六十人斬首稱是於是四¶
　境晏然比去民思之後歴監察御史¶
　孫學古字汝邃蕭山人嘉靖甲辰進士知東莞涖事¶
　嚴明令行禁止奸宄屏息學校公署悉加修建未嘗¶
　科斂於民性頗卞急一日燕集指揮安憲微規之即¶
　拱手稱謝刻銘座右其勇於受言如此時進耆老碩¶
　儒於庭詢以政事利病閭閻疾苦舉而行之己酉以¶
　治行徵未赴卒文塲中¶
<pb:KR2k0053_WYG_040-75b>¶
　沈應乾字惟順五河人嘗師事尚書霍韜嘉靖庚戌¶
　登進士知南海涖任後詣韜墓泣而矢曰所不盡心¶
　百姓廉介自持負公之教者有如河乃詢利病訪得¶
　失採輿論而更革之省刑輕徭徵賦有法宿弊為之¶
　一清壬子淫潦為患民大饑殫力勸賑鄰邑寇盜蠭¶
　起南海晏然應乾力也以廉能入為主事歴按察副¶
　使南海稱良吏者曰黄沈蓋以黄正色與應乾並稱¶
　云¶
<pb:KR2k0053_WYG_040-76a>¶
　周文燫閩縣人嘉靖三十一年以舉人知三水性廉¶
　潔而政務簡靜諸所不便於民者則毅然去之營創¶
　迭舉民不吿勞上官高其能薦知六合縣¶
　盛賚汝字以善常熟人以舉人知增城體若不勝衣¶
　而涖事明敏案無積牘吏胥凜凜屏跡時瀕海諸鄉¶
　多盜當路議盡征之賚汝嘆曰玉石俱焚柰何亟詣¶
　白狀且陳鵰剿法上官韙之遂委焉乃懸賞格宻詗¶
　首惡無得脱者不濫一良民人感其徳後歴漢陽知¶
<pb:KR2k0053_WYG_040-76b>¶
　府¶
　張孔修字徳成餘姚人以鄉薦試潮之大埔令多惠¶
　政尋改增城見百姓語煦煦若家人子人亦不敢干¶
　之居無何寇掠城下即戎服登陴指麾守禦募勇士¶
　縋城擊賊斬賊首揭之竿賊宵遁捐金以修學校祠¶
　宇而身衣垢茹蔬澹如也習俗負逋或格鬬輒仰藥¶
　以死誣人乃峻坐誣者窳俗為之一變諸鄉多虎患¶
　為文牒城隍虎自斃召為刑部主事百姓扶老攜幼¶
<pb:KR2k0053_WYG_040-77a>¶
　爭送之¶
　胡友信徳清人隆慶四年以進士知順徳先是俞思¶
　誠貪虐邑中耗亂賦役率奸人&KR1158;輸其取贏常十三¶
　而稍以啗令正供之入往往沒奸人槖中盜賊公行¶
　桴鼓數鳴友信嚴涖之禁&KR1158;戸立三限多寡自輸輸¶
　無贏耗造縣門嵗不過三日民樂簡便輸之恐後烏¶
　洲大洲為盜藪友信誅其渠帥餘黨悉平鄉立四應¶
　某鄉有寇則四鄉鼓而援之不援者與盜同科於是¶
<pb:KR2k0053_WYG_040-77b>¶
　柝聲相聞盜不敢發五年大饑斗粟至二百錢民無¶
　敢為盜者即他盜往來海上亦戒無犯順徳云初友¶
　信至懼民玩法故猛厲以威之後令行禁止更為寛¶
　緩旬日不撻一人矣其為吏如治家敝輒修墜輒舉¶
　自學廟城池以下焕然一新其政雖尚嚴明而本之¶
　仁愛卒之日含殮不具民皆哀泣賻之復建專祠祀¶
　之¶
　林㑹春字景仁惠安人登鄉薦隆慶四年知新㑹性¶
<pb:KR2k0053_WYG_040-78a>¶
　剛毅智畧過人發摘如神倭陷廣海衞危及新㑹㑹¶
　春乗城葺備累石竪柵捍之仍檄居民各自為守倭¶
　聞引去先是倭舶駐崖山故宋忠節祠毁汙殆盡又¶
　利民間子女㑹春既驅之出境而奸民許永湯惟教¶
　黄恩寵等夙與之通販掠良民子女無慮千指又或¶
　操刃雄行里閈莫敢誰何㑹春悉置於法時恩寵兩¶
　子並藩掾常為耳目㑹春以狀聞并收之邑民大悦¶
　復行鄉約嚴保甲設捕兵禁聚賭行之甚力兩臺交¶
<pb:KR2k0053_WYG_040-78b>¶
　薦之以治行第一賜宴禮部尋擢戸部主事時外城¶
　未築濱行猶切念不置後令因而城焉¶
　王良心字性徳永嘉人隆慶辛未以進士知增城嚴¶
　介簡重不輕言笑待胥吏尤峻無敢旁睨舞文者邑¶
　中多豪猾屢興大獄或持吏長短良心甫至即置於¶
　法豪猾斂避之其自奉澹若儒生後徵拜給事中¶
　鄧文學馬平人隆慶中以舉人知清逺改建學校士¶
　林多之尋撫剿猺獞有池水之捷卒後士民舉祀名¶
<pb:KR2k0053_WYG_040-79a>¶
　宦¶
　董裕字惟益江西樂平人隆慶六年以進士知東莞¶
　尚教化省刑罰詢民疾苦復設義倉修城垣立新安¶
　編圖以便民涖政三年盜賊衰息民依之若慈母焉¶
　楊寅秋字義叔江西泰和人萬厯三年以進士知東¶
　莞九年詔天下覈所部田以清賦税寅秋為十四議¶
　規畫周悉日單騎馳田間計畝均科凡溢額萬石有¶
　竒寅秋遂以所贏餘均則之輕重自此浮税一清數¶
<pb:KR2k0053_WYG_040-79b>¶
　月奏績其明敏曲當類多過人至今稱之¶
　曾孔志字泗臺閩縣人萬厯四年由舉人知新安寛¶
　恤里甲嚴馭吏胥疏滯獄剔蠧弊奉法循理民甚安¶
　之¶
　伍睿字用思全州人萬厯五年以進士知新㑹興學¶
　校恤民隠弭盜破奸能强記姓名所與言事歴久不¶
　忘以故人不能欺時山寇海倭充斥睿謂不築城何¶
　以保障乃計工審勢白之兵道凡建城九百餘丈以¶
<pb:KR2k0053_WYG_040-80a>¶
　調去士民為之立祠於象山¶
　侯邦治臨桂人萬厯五年由舉人任從化政尚寛平¶
　聽訟必得其隱徵賦例有加收悉為禁革嘗攝理番¶
　禺剸煩治劇才能益見值行弓田法乃躬履畝視高¶
　下指計目量推新增以補舊失適足原額吏無那移¶
　之奸民免加賦之累衆甚徳之以改調去¶
　徐震餘姚人萬厯六年由進士知增城以清白著聲¶
　涖事明決增俗類以小忿輕生自經服毒震灼其情¶
<pb:KR2k0053_WYG_040-80b>¶
　反罪之又捕奸民書其面周行里巷諸積惡黨類因¶
　咸俛首自歸自是公庭無事民力寛饒有刁民越訴¶
　者上官諭之曰爾增自有好官何得至此後卒於官¶
　民咸奠賻¶
　袁奎字文卿豐城人萬厯八年以進士令新㑹時年¶
　甚少至則執簡御繁不事更張而政平訟理㑹詔度¶
　民田奎親履田間酌其盈縮差為三品不求羨以累¶
　民不虧額以損國民利賴之建祠祀奎及陳基虞王¶
<pb:KR2k0053_WYG_040-81a>¶
　命璿為三賢祠云¶
　馮生虞字徳卿大足人由進士萬厯九年知香山有¶
　清操遇事明敏庭無滯牘獄無寃民巨姦皆聞風匿¶
　跡時奉檄清丈單騎齎具不費民間一錢造魚鱗歸¶
　號冊籍不爽尺寸國計民生皆利賴之以最擢臺諫¶
　有骨鯁風¶
　蘇廷龍莆田人萬厯十年知清逺縣平易近民至遇¶
　大利大害則挺然以身當之折獄明允弭盜有方六¶
<pb:KR2k0053_WYG_040-81b>¶
　年之内吏習民安虎為渡河逺徙人以為徳政所感¶
　云檄署香山撫馭澳番恩威並濟陞荆門知州¶
　傅慶貽字有積南安人萬厯十三年以進士知番禺¶
　公恕廉明催科不擾一切輕生圖詐匿名吿訐及以¶
　盜攀良槩置不問民有貧無以養而父訴其子不孝¶
　者慶貽捐俸慰諭父子感泣以内艱去桐棺具殮行¶
　槖蕭然民泣送之¶
　林繼衡福建長樂人萬厯丙戌進士為增城令宅心¶
<pb:KR2k0053_WYG_040-82a>¶
　寛平居官仁恕而又明習法律老吏見其文牘莫不¶
　驚憚涖事六年不事紛更四民安堵擢户部主事去¶
　甘汝遷富川人萬厯十九年以選貢知三水儉樸慈¶
　愛嘗單騎行縣講讀六箴躬親解説嵗旱為文禱神¶
　三日不雨自繫以禱須臾滂沱四徧圜扉烖疫躬禳¶
　即愈胥江盜麥孔陽等晝漁夜劫殺人投深潭中汝¶
　遷按問不服召善沒者取骨為證潭深不可輒得乃¶
　朱書其背曰取骨伸寃遂躍入得積骸無算盜始伏¶
<pb:KR2k0053_WYG_040-82b>¶
　辜每詣郡他邑疑獄上官悉以委之有業箕者傭食¶
　于人箕斷抉其腸而死誣人殺之數年不決汝遷一¶
　讞即白合郡嘆服其為政精誠明敏多類此¶
　喻燭字熙宇新建人萬厯二十年由舉人知新安倉¶
　場積弊盡為釐革猾吏不敢隱沒定里甲差馬之額¶
　嚴借辦私宰之禁立比夘十限之法公私便之建學¶
　宫備極經營後祀名宦¶
　鄒元忠字時効新建人少學濂洛關閩之學由舉人¶
<pb:KR2k0053_WYG_040-83a>¶
　萬厯二十一年知增城勤政愛人力持古道築號舍¶
　數十於學宫之東集諸士講學不輟邑科試士子限¶
　于額元忠請益之遂為例丙申大饑發倉捐賑不給¶
　則又力勸富民之好義者全活以萬計于城東四十¶
　里築堤三千一百丈以除水患居五載擢佐延平不¶
　就歸家講學晚年益&KR0201;云¶
　倪尚忠字葵明浦江人萬厯二十四年以進士知順¶
　徳居官清白革浮耗絶請託講六箴嚴保甲皆以實¶
<pb:KR2k0053_WYG_040-83b>¶
　心行政又力抗税監剪除巨惡精堪輿術有竒驗闢¶
　青雲路于巽位建塔自是科第益盛後為忌者所中¶
　左遷郡丞百姓遮道攀留為立祠¶
　劉幼學宜山人萬厯二十五年知清逺剛果有為太¶
　監李鳯議於清逺開礦幼學面陳利害鳯為之沮鳯¶
　私人汪某督税清逺勢張甚欲搆大姓數人陰為解¶
　免邑人徳之¶
　王循學浙之山陰人父國正廣東㕘政循學成進士¶
<pb:KR2k0053_WYG_040-84a>¶
　初令保昌政聲嶐起萬厯二十八年調南海南海故¶
　衝劇循學剖決如流善發奸剔蠧吏畏若神㑹榷税¶
　初行中官横暴循學獨持正議民賴以生榷使深銜¶
　之而不能中故人來見把酒道故甚讙語及他事遂¶
　絶不與通其嚴毅若此服勤茹澹不以家累自隨案¶
　牘旁午中夜不息竟以勞瘁卒¶
　陳基虞字志華同安人由進士授南雄府推官萬厯¶
　二十八年新㑹令鈕光斗以附璫虐民激變時邑民¶
<pb:KR2k0053_WYG_040-84b>¶
　洶洶兩院特檄基虞安撫及至痛民倒懸多方拊䘏¶
　時方增重餉急催科基虞悉心調劑為民請命民賴¶
　以安數月代去百姓卧轍攀轅扶老攜幼擁不可行¶
　百十年來未嘗有此邑人祀之為三賢祠¶
　張大猷字武程楚黄人也萬厯乙未進士初令徐聞¶
　二十九年以才調香山縣㑹税璫李鳯謀駐香山大¶
　猷抗言曰香山彈丸孤城近海瘴癘誠非税使所宜¶
　且番情叵測萬一犯及命使如朝廷威徳何璫沮而¶
<pb:KR2k0053_WYG_040-85a>¶
　止諸大吏咸韙之未幾奸人附璫羅織邑民四十餘¶
　人璫命私人往逮大猷不可俄復有人誘璫採礦璫¶
　集亡命千百分踞諸山淫掠横行大猷宻白制按立¶
　擒首惡置之法居常廉潔自勵以教化為己任建育¶
　英館課士聽訟平恕每以天良開諭之滿六載以治¶
　最徵邑民追送累日後官至按察使¶
　王命璿字虞石龍巖人萬厯三十三年以進士知新¶
　㑹治尚拊循寛徭均賦為士民所親愛五年之間百¶
<pb:KR2k0053_WYG_040-85b>¶
　廢具興修邑乗建凌雲塔見龍樓化龍橋斡旋地運¶
　士多蔚起以治最召去後民思慕之尋擢御史巡按¶
　廣東¶
　郭時斗蘭谿人萬厯三十五年以選貢知清逺縣實¶
　心實政潔己愛民有古循良風三年之内興利除害¶
　民安盜輯勤於課士城池久圯者修之又立嵗修法¶
　以垂永久署新㑹剖決如流風清弊絶士民至今思¶
　之¶
<pb:KR2k0053_WYG_040-86a>¶
　蔡善繼字五岳湖州人萬厯三十六年以進士知香¶
　山嘗端坐堂皇若不營一事而堂上下肅然發摘若¶
　神好訟者相戒匿影甫履任即條上制㠗十議未幾¶
　㠗弁以法繩番目番叫囂叵測善繼單車馳澳數言¶
　解散縛至堂下笞之故事番人無受笞者獨善繼廉¶
　介素為人人所服又臨事控馭有方故遂弭耳受笞¶
　而去後徵入郎署出為嶺西道適兩粤總制何士晉¶
　下令墮㠗城臺一切機宜悉籌於善繼香之民蓋始¶
<pb:KR2k0053_WYG_040-86b>¶
　終受其庇云¶
　伍世竒全州人由舉人萬厯三十七年知龍門先是¶
　邑苦税繁前令議欲派入民糧以便徵收世竒下車¶
　即集父老商之曰税雖不便有時而蠲一入實徵恐¶
　成定額後不可減竟不編入民永賴之¶
　閔之聞字仲孚仁壽人萬厯三十七年知三水革加¶
　耗捕盜賊保䕶良民扶植士氣暑雨中勘閲水災修¶
　葺圩基多所捐助一時强暴屏息胥役不敢為奸後¶
<pb:KR2k0053_WYG_040-87a>¶
　憲桂林取道三水士民爭願一見為立祠祀之¶
　喻子賢萬載人由舉人初令程鄉萬厯三十七年調¶
　知增城首戢蠧役吏胥無所容奸至有求去者舊苦¶
　徵輸加耗子賢革去之黠盜誣良多置不問諸自經¶
　服毒陷人者懲之風俗為之一改至於笞郡胥之害¶
　民抑中使之横索尤人所難以艱去邑民泣送之¶
　胡繼美字秀文鄱陽人萬厯三十九年以進士知東¶
　莞為政練達民不能欺革浮耗之弊立限催科逋欠¶
<pb:KR2k0053_WYG_040-87b>¶
　止責大戸以故民樂輸將尤嚴於治盜禁聚賭私宰¶
　涖政三年市無聚奸野無伏莽以艱去民祠祀之¶
　陸世科字從先鄞縣人萬厯四十年以進士補增城¶
　令平易惠愛務在便民革除耗羨請裁塘兵月糧以¶
　置一切官物省民供億秋大水禾稼盡没世科單騎¶
　勘災發倉勸賑民感其惠兼署東莞政聲大著擢御¶
　史去後歴大理卿¶
　林憲增莆田人由舉人萬厯四十年知龍門縣廉明¶
<pb:KR2k0053_WYG_040-88a>¶
　多惠政善斷疑獄人服其神涖任三載民愛戴之¶
　曾熙丙字用晦侯官人由舉人萬厯四十二年知新¶
　㑹强幹有智慮善發奸摘伏以能吏稱嘗有羣盜聚¶
　黨方謀行劫熙丙巳先詗知遣役遽入其舍擒之自¶
　是盜賊屏跡去後民為立祠¶
　但啓元號五廬星子人萬厯四十二年由舉人知香¶
　山有惠政先是鹽場日削竈丁逃亡者多丁額猶循¶
　舊版至有一人而兼數丁者即徙之他業仍責其課¶
<pb:KR2k0053_WYG_040-88b>¶
　啓元為之清審力請得除九十七丁嵗免代輸銀四¶
　十五兩有竒竈民慶為更生¶
　丘體乾字時亨臨川人由舉人萬厯四十二年知新¶
　安創學田修邑乗勤于課士清丁糧均船役凡所因¶
　革皆宜民善俗¶
　王三重大庾人萬厯四十三年以進士知龍門性明¶
　察無奸不燭有民告人盜牛以皮置人池中一索得¶
　之三重曰此詐也皮在池中汝何從知其發摘類如¶
<pb:KR2k0053_WYG_040-89a>¶
　此後以才調番禺歴吏部尚書¶
　朱欽相字懋忠臨川人萬厯庚戌進士四十四年補¶
　南海令諸務悉經手裁不假吏書兩造令民自拘不¶
　差胥役文書堆案一覽悉記隨舉一事叩之無不詳¶
　其顛末者犯人雖更姓名見即識之曰若乃某也再¶
　犯矣其明敏雖極狡黠莫能欺焉執法不避權要發¶
　奸摘伏人號神君奏最入覲囊無所儲父老攀轅卧¶
　轍後擢諫垣歴太常少卿至都御史¶
<pb:KR2k0053_WYG_040-89b>¶
　謝士章字含之寧都人萬厯四十五年以進士知增¶
　城豁達明敏革羨耗簡訟獄禁輕生百姓賴焉先是¶
　用把總緝盜實為厲階悉罷去計擒大盜駱亞八等¶
　捕斬二十餘人學宫頽毁撤而新之擢刑部郎歴廣¶
　西副使遷雲南㕘政¶
　王如春武昌人萬厯四十六年以進士知香山有兼¶
　人才甫下車即召諸吏試以律算小有紕繆必立擿¶
　之已試諸醫及堪輿家術不精者悉驅出境曰無令¶
<pb:KR2k0053_WYG_040-90a>¶
　此曹誤吾民也捕險健訟民置之法下令曰凡訟必¶
　以情涉偽者先治其誣然後視事曲直由是無敢欺¶
　者一時稱為能吏¶
　張國維字玉笥東陽人天啓二年進士知番禺縣政¶
　尚廉平興學校課農桑以徳化民聽訟從容不盡繩¶
　之以法有兄弟爭産庭詰之欷歔嘆息民遂悔悟甲¶
　子嵗饑閩船羣至販糴米價日湧巡按陳保泰閩人¶
　故曲庇不禁郡民數萬往愬保泰復行遏糴衆大譁¶
<pb:KR2k0053_WYG_040-90b>¶
　自辰至午不散國維馳至以利害諭之衆始散去非¶
　國維幾至激變秩满擢給諫去累官兵部侍郎巡撫¶
　應天後以閣部督師死金華¶
　黄金貴字又生分宜人天啓二年以進士知順徳政¶
　廉而明囹圄無寃催科不擾四境乂安作興士類人¶
　文蔚起以最薦擢御史官至漕運副都御史¶
　陳良言進賢人由舉人天啓二年知新安公平廉静¶
　造士崇儒寛徭減役抑豪横清訟獄未幾調去民有¶
<pb:KR2k0053_WYG_040-91a>¶
　甘棠之思¶
　伍子瑗全州人天啓二年令清逺時劫盜蜂起子瑗¶
　親歴八鄉嚴行保甲捕賊麗於法以抗直忤當道中¶
　考功法籍其家一無所有子瑗泰然嘗曰不敢汚家¶
　大人素絲蓋父子皆清白吏也¶
　李模字灌谿吳縣人天啓乙丑進士知東莞縣邑故¶
　繁劇黠胥以其年少易之至發奸摘伏凛若神明庭¶
　宇肅清無敢譁者冰蘗自矢而痛抑豪强邑稱大治¶
<pb:KR2k0053_WYG_040-91b>¶
　丙寅嵗祲米價騰貴饑民入城掠食千百為羣模單¶
　騎馳諭擒倡首二人示警亟解俸賑濟令各富家平¶
　糶邑賴以安丁卯分校稱得士五載擢監察御史¶
　陳穀字式洲同安人由舉人崇禎元年知新安剛直¶
　廉平首除劇惡積蠧宿弊釐剔殆盡壹意保民築兩¶
　炮臺于城北隅以固守禦甫年餘以忤權貴去後補¶
　藍山令¶
　陳世鳯四川忠州人由舉人崇禎二年令增城先是¶
<pb:KR2k0053_WYG_040-92a>¶
　韓村民被盜誣陷至四百餘人世鳯至首閲此案嘆¶
　曰蔓引若此民豈堪命哉悉理出之歡聲載道其視¶
　事公平廉敏嚴誣告清糧役丞尉不敢受訟𨽻役不¶
　得下鄉擒賊首廖九寰黄仲積正法奪還所掠男女¶
　一百二十三口集民丁壯訓練守禦餘黨悉聞風解¶
　散陞知和州¶
　卞應聘字蓮生丹徒人崇禎五年以進士知新㑹性¶
　廉正飭僚屬戢胥𨽻禁遊賭風教肅然瀝口蛋賊屢¶
<pb:KR2k0053_WYG_040-92b>¶
　出剽掠應聘開誠撫之四境獲安一夕夢城隍揖請¶
　代己寤吿家人曰吾其死矣方升堂決事遽卒百姓¶
　為之罷市因立祠縣左嵗時致祭焉¶
　李鉉字伯韡漳平人崇禎八年由進士知新安慷慨¶
　有丰裁豪强斂跡甫下車清鐵山之寇恤竈丁之艱¶
　請立鹽埠懲土豪以絶奸萌申免經紀雜餉以豁重¶
　累民多徳之任未幾改調海豐¶
　陸清源字嗣白平湖人以進士崇禎九年知增城寛¶
<pb:KR2k0053_WYG_040-93a>¶
　平練達鞫獄使人暢所欲言而發摘洞然不輕用鞭¶
　笞聞丞尉鞭笞聲輒詢其狀飭學宫建鳯臺書院文¶
　教大興尋修縣署倉厫築濠堤又創砲臺鑄巨砲墾¶
　屯田練鄉兵以資守禦嘗監軍討盤古峝賊有功兼¶
　署東莞龍門從化三篆所至有聲擢監察御史巡按¶
　福建歴躋都御史後卒于兵戈邑人立祠祀之¶
　彭允年字鶴廷石阡人崇禎十年由舉人知新安儉¶
　樸寛厚與民休息輕徭役蠲贖鍰恤行戸去日行李¶
<pb:KR2k0053_WYG_040-93b>¶
　蕭然邑人思之¶
　蔣棻字畹先常熟人崇禎丁丑進士知南海立催輸¶
　法勒為九規民不擾而賦益辦聽訟明而不苛盜所¶
　誣指悉置不問官未三月平反寃獄二十餘人又設¶
　中西下西二哨以嚴海防清東山寺田歸之學宫月¶
　三課士倡明古學居任二載丁内艱去子伊另有傳¶
　羅儀則字鶴在南昌人以嵗貢廷對特賜進士崇禎¶
　十四年知三水縣悃愊無華盡心民事辛巳水災田¶
<pb:KR2k0053_WYG_040-94a>¶
　廬盡没請於制府張鏡心力行賑卹督率築堤郊居¶
　連月嵗以有秋復立廟於堤買田以供嵗祀又開文¶
　明門築青雲路建文昌閣皆竭力經營以垂永久後¶
　竟以樸率去官民尸祝焉¶
　林明順字孝臣澄海人以進士令翁源有聲崇禎十¶
　五年調知增城訟牘至即扄署中呼其人對簿片言¶
　折之奸胥無敢弄法訟者亦稀嘗覈保甲褁糧行縣¶
　一經呼問後即識其姓名甲申饑多方賑救博羅寇¶
<pb:KR2k0053_WYG_040-94b>¶
　逼邑界明順登陴守望賊退掩擊敗之得所掠他縣¶
　男女二百五十餘人悉資遣之秩满入都擢監察御¶
　史後典試歸道經黄埔士民挽留數日為建生祠祀¶
　之¶
　姚竒印字二存閩縣人崇禎十六年以進士知南海¶
　有聲後以監軍御史死贛州時龔芬亦以進士為廣¶
　州府推官遷兵部主事與竒同及於難¶
　周齊曾字唯一鄞縣人崇禎十七年以進士知順徳¶
<pb:KR2k0053_WYG_040-95a>¶
　清介有守却羨耗除豪猾拊循小民民親愛之視事¶
　朞月以抗朝貴拂袖去百姓閉城累日留之不得時¶
　論惜之(下縣/佐)¶
　仲敬不傳籍貫洪武元年授香山縣丞舊治在城内¶
　元末徙于蓮峯經兵燹廢敬至訪舊址經營之學宫¶
　廨舍莫不畢具復勸農桑撫流移所弛張民皆便焉¶
　忽值寇至衆情徬徨敬躬捍禦之寇宵遯百姓安堵¶
　敬之力也卒于官¶
<pb:KR2k0053_WYG_040-95b>¶
　邢昭不傳籍貫洪武八年司新㑹税課甚廉介俸入¶
　不足以奉饘粥日中嘗缺食人或遺之米輒令持去¶
　謂其妻曰饑猶可過凂我若何比满去嫁一女于廣¶
　州藉其貲以歸¶
　彭豫字與志江西泰和人洪武中舉明經為萬安訓¶
　導以言事擢香山丞邑在海島間地僻俗囂前為縣¶
　者率尚威嚴豫至寛嚴得中廢弛具舉濱海諸屯帥¶
　暴横為民害者豫悉遣還倭人出没海上豫教民樹¶
<pb:KR2k0053_WYG_040-96a>¶
　柵積石以待計獲其艦自是不敢近俗蓄蠱毒中者¶
　輒死豫廉得之誅徙其家後莫有犯者居六年卒¶
　葉光閩縣人永樂中為南海主簿攝邑廉明吏不忍¶
　欺民歌咏之其詞甚俚然可知其以政得民也歌曰¶
　南海簿性不貪百鳥鳯人中難¶
　周亶餘姚人景泰初丞南海上官以為能每倚辦焉¶
　順徳之設亶既相土遂權知縣經營規畫多創始之¶
　功是時大盜初平俗尚獷悍亶嚴什伍之法奸不能¶
<pb:KR2k0053_WYG_040-96b>¶
　容其治務在富民行春郊野嘗歌以勸農居一載卒¶
　呉孟謙莆田人家貧為府小吏性峻潔同列見之皆¶
　肅然𢎞治三年為順徳丞民供折薪錢嘆曰丞何功¶
　其受此哉番禺後山之役奉檄轉餉經雨米多浥爛¶
　孟謙自以俸償人無知者尋卒于官庶吉士鄒智誄¶
　之¶
　李鈿同安人由掾吏丞增城慈惠廉介金矢常例一¶
　無所受時島寇掠海上一日按訟者二人内其贖鍰¶
<pb:KR2k0053_WYG_040-97a>¶
　民訝其改操逮暮登陴乃悉以犒守者蓋恐其久而¶
　懈也其通變類此郡築邏城甚急諸司檄鈿董其役¶
　築者歌焉又從督府進討兩源及置龍門使鈿往視¶
　形勢鈿盡圖其要害以報上官異之後轉藩幕¶
　唐同江夏人萬厯十二年為番禺丞以清白聞時令¶
　以給諫降謫遇上官僚屬多傲㑹入棘闈有里正荷¶
　校于門同曰若等何罪命盡釋之左右不可同叱曰¶
　某非佐令者乎杖左右竟釋之出入悉由中道時上¶
<pb:KR2k0053_WYG_040-97b>¶
　官雅重同委攝邑篆力辭不就乃委知事紀某紀好¶
　作詩日集詞人於堂同復厲聲曰縣堂自有政事催¶
　科撫字是其職掌何用此為署官貪濫取民間物同¶
　追還之後竟辭去¶
　張元南昌人萬厯中以掾吏為順徳典史清慎愛民¶
　奉上官案事必虛公審鞫一切陋規悉痛革之及去¶
　貧無行資士民追送百里¶
　王一令崇義人由嵗貢天啓五年為增城縣丞狷介¶
<pb:KR2k0053_WYG_040-98a>¶
　自守聽訟明允不為苛細檄署西寧縣篆潔己愛民¶
　釐弊剔姦直指王業浩疏薦之令全粤諸為佐領者¶
　當以一令為法¶
　陸昌期嘉定人天啓中由倉大使遷番禺沙灣巡檢¶
　勤敏廉介邑令張國維異其材每加委任昌期潔己¶
　奉公凡盜案株連前官以為囊槖者昌期痛革其弊¶
　民甚徳之後令孫曰紹得巨盜金宥出之盜復嘯聚肆¶
　劫昌期不勝憤親率民壯往捕獲之縛投諸水盜遂¶
<pb:KR2k0053_WYG_040-98b>¶
　屏息令大憾遂中以法罷歸里民扶老攜幼相送子¶
　元輔為名儒¶
　楊九韶鄧川州人崇禎九年由選貢授增城縣丞諸¶
　弊肅清署邑篆庭無竿牘巨寇掠濠逕躬率兵禦之¶
　計擒渠魁餘黨悉遁嘗條陳粤東十事上之海道湯¶
　來賀其一為清刑獄及署三水湯往察之囹圄果空¶
　因謂令丞當以九韶為法後遷知長樂所至有政聲¶
　(下教/職)¶
<pb:KR2k0053_WYG_040-99a>¶
　鄭琛惠安人以貢士授三水教諭學有淵源日聚諸¶
　生剖析理奥窮年不倦甘淡薄不受餽遺視諸生若¶
　親子弟居三年致仕其後諸孫聨登上第¶
　唐晨江華人萬厯七年以嵗貢為增城訓導署教諭¶
　性温厚未嘗疾言厲色尤澹於財常曰司教者將以¶
　範人而顧與弟子較錙銖乎¶
　陳天徳瓊州人萬厯四十五年以嵗貢授三水訓導¶
　廉潔自好課文考行外他無所及貧士以脩脯至謝¶
<pb:KR2k0053_WYG_040-99b>¶
　曰吾祿雖薄差强諸生義不受蓋古君子也¶
　胡人綸萬厯間為清逺訓導恬澹宅衷端方率物五¶
　日一詣文廟瞻拜視楹桷稍有圯壞即捐俸葺之後¶
　遷教諭¶
　徐應亨字伯陽蘭谿人崇禎二年由舉人署增城教¶
　諭奉母之官甫入署母忽思家遂上書求去諸生詣¶
　其母前慰留母許之居常問寢視膳乃視公事其教¶
　人以孝為本闡明經學多前人所未發四方來學者¶
<pb:KR2k0053_WYG_040-100a>¶
　甚衆又嘗出餐錢以修祭器併補邑志之缺暇則與¶
　能詩者相唱和所著有羅浮集南越集人傳誦之赴¶
　公車得官以不便奉養乞改近地稍遷至巴州守卒¶
　　右廣州府¶
　錢旭字朝陽初為南雄府總管明初韶始歸附郡民¶
　請於元帥常遇春曰得錢總管守韶韶安堵矣從之¶
　時英徳尚多盜旭加意撫綏恩威並著遐邇率從時¶
　方草創營建煩興而民不擾¶
<pb:KR2k0053_WYG_040-100b>¶
　王世安不傳籍貫洪武丙寅知韶州府為政公平士¶
　民悦服尤謹于祀事祠廟載祀典者皆重新之以張¶
　九齡余靖為韶陽先哲請於朝春秋祀焉¶
　沈源錢塘人永樂中以河南按察副使左遷韶州知¶
　府前守黄榮廉正寛平惓惓於學校源繼其後為政¶
　簡易民益樂業庭幾無訟重修湘江書院招多士講¶
　業其中躬課之王琰代源亦禮士恤民吏胥畏服三¶
　守相繼有善政韶郡為之改觀¶
<pb:KR2k0053_WYG_040-101a>¶
　湛禮錢塘人正統元年由大理右寺正擢知韶州舊¶
　例嵗輸黄藤貨于南海曲江富民二十餘户委棄糧¶
　役投千戸所軍禮以事聞罷之嘗遣卒督税樂昌卒¶
　需求不已邑令械詣郡人為令危禮顧嘉之甲誣奪¶
　乙田禮判歸之甲復妄訴憲司司知其偽拘甲付郡¶
　甲驚懼叩頭請死戒諭而遣之寛厚愛民民食其福¶
　龔海南昌人成化四年知韶州府廉介有守剛直不¶
　阿吏民畏服豪右斂跡踰年謝政士民留之竟不可¶
<pb:KR2k0053_WYG_040-101b>¶
　止¶
　蘇韡字廷茂江陰人成化五年知韶州府存心公恕¶
　涖事精明士民猺獠莫不悦服時府治學校城池壇¶
　壝悉皆頽毁三年間百廢具興而民不擾墾田增六¶
　千頃戸增三千八百八年冬流賊逼境韡移檄屬邑¶
　設法保障與千戸趙雄督兵守陴晝夜躬巡郡賴以¶
　安以老乞休送者遮道¶
　華㫤字文光無錫人𢎞治中登進士改庶吉士授戸¶
<pb:KR2k0053_WYG_040-102a>¶
　科給事中值侍郎程敏政校士外議籍籍㫤疏論之¶
　有詔按問并逮㫤敏政坐免㫤亦謫南京太僕典簿¶
　尋遷寺丞擢守韶州恩威並著猺獠畏服終福建布¶
　政使¶
　周敘字子厚九谿衛人以進士為給事中諫武宗南¶
　征杖謫嘉靖初召用自永嘉丞擢知韶州撫字甚得¶
　民和敘猿臂善射盜賊聞而畏之尋遷㕘政歴工部¶
　尚書¶
<pb:KR2k0053_WYG_040-102b>¶
　鄭騮字徳夫江山人進士嘉靖癸巳知韶州寛和樂¶
　易以儒術輔吏治校七學諸生拔其尤者廩之明經¶
　館訪余靖子孫貧不自振買地居之以霍韜所輯明¶
　良集刋布郡中自是韶士習知歴朝故事擢雲南按¶
　察副使¶
　陳紹字用光上虞人嘉靖乙未進士授廬州推官以¶
　廉能徵拜監察御史出知韶州減丁糧革吏弊正民¶
　風修名賢祠宇鑑别髦士館穀于濂溪書院郡中大¶
<pb:KR2k0053_WYG_040-103a>¶
　治英徳熟猺負險而巢時出剽掠請置猺官轄之乙¶
　巳大饑發粟躬賑是嵗四月不雨至六月日事雩禱¶
　感病瀕危聞雷雨作復甦俄頃而卒笥無長物惟書¶
　籍衣服而已(下郡/佐)¶
　許進上海人永樂中同知韶州府甫涖職輒以俸貲¶
　倡修學校除害興利子畜其民有明開國以來佐郡¶
　者以進為最¶
　王詢吉安永豐人永樂十九年任韶州府推官以經¶
<pb:KR2k0053_WYG_040-103b>¶
　術潤飾吏事時中官鄭和齎金幣勞賜海外諸番䕶¶
　行軍官頗横捕韶民三人以去家人號呼贖以金不¶
　許詢至舟徑取以歸¶
　藤員甌寧人正統三年同知韶州府明察精敏值嵗¶
　祲公庾無積員輒傾囊吿糴鄰郡命里正先籍其至¶
　貧者朝夕給之已乃設法勸賑郡治改為淮王府王¶
　遷國於饒得請復為郡規制侈大且吏胥無所於處¶
　員削雕還樸復其常式又度地為吏舍限其出入自¶
<pb:KR2k0053_WYG_040-104a>¶
　昔郡吏惟取充數鮮通律例每假手於人用是多奸¶
　弊員選習法者試吏為公牘式以示令其草創而潤¶
　色焉地當江閩湖之衝客戸倍于土著少拂其意輒¶
　相煽動而翁源乳源尤甚員巡行開諭許其占籍遂¶
　與編戸無異尋以憂去比服闋耆老數百人詣闕乞¶
　再任㑹代者已到遂擢禮部郎中殁於土木之難贈¶
　奉政大夫官其子𢎞¶
　杜宥字叔寛江陰人景泰甲戌進士拜監察御史謫¶
<pb:KR2k0053_WYG_040-104b>¶
　尉定安天順二年擢知英徳釐積弊闢荒蕪修隄防¶
　戸口日增督府韓雍高其能薦擢韶州通判兼理南¶
　韶戎務六邑皆有治蹟至今猶稱之¶
　范賢栁州人嘉靖初以舉人授韶州府通判職司督¶
　儲不受常例三年秩滿卒無以殮僚寀服其廉介皆¶
　自以為不及¶
　符錫新喻人嘉靖三年判韶州翁源賊李英誘九連¶
　山劇寇千五百人流劫境内逺近震駭錫督兵㑹討¶
<pb:KR2k0053_WYG_040-105a>¶
　大破之獲李英郡中驛傳煩擾遂議徵銀發驛至今¶
　便之十七年以太僕丞擢知本府(下縣/令)¶
　吉昌北庭人元忠臣吉星之子少以孝行著聞舉於¶
　有司洪武初令曲江才守兼美有政聲徵拜尚寳司¶
　丞擢監察御史出為山東按察司副使¶
　張安仁字體静九江人洪武元年由薦辟知乳源以¶
　廉能著聲城池公署學宫壇祠皆其創始數百餘年¶
　人猶思之¶
<pb:KR2k0053_WYG_040-105b>¶
　熊本誠洪武二年知翁源時田野荒蕪本誠多方招¶
　徠躬臨村落教之開墾經營規畫不啻治家累遷福¶
　建㕘政¶
　索彦勝燕山人洪武二年以經明行修舉授樂昌知¶
　縣邑無城池百姓散處山林間彦勝甫下車即勞來¶
　安集宣明政教建立城池民相繼復業乃興學校定¶
　彊界均賦役民立碑頌之¶
　史彬溧陽人登進士永樂十三年知樂昌勤政愛民¶
<pb:KR2k0053_WYG_040-106a>¶
　時山賊為患彬督主簿吳政討平之民安其業嘗創¶
　希聖亭以教士之有志行者士民徳之¶
　李冕襄陽人永樂十五年知乳源縣敷政平恕以廉¶
　著聲¶
　曹徳懋宜章人正統七年以貢士知樂昌日勤政務¶
　夕則微行訪民間誦讀紡績勤者勸之怠者戒之士¶
　女修省不淫不惰至今稱之學宫壇壝所在樹松杉¶
　仰其遺植焉¶
<pb:KR2k0053_WYG_040-106b>¶
　柯茂湖口人景泰四年以舉人知樂昌以儉率民痛¶
　抑侈靡之習訪孝弟力行者造廬慰勞之於是桑麻¶
　蔽野道不拾遺九載秩滿士民復留後三載乃去¶
　李淮清安福人成化初以學行薦府經歴擢知仁化¶
　清心涖政節用愛民闔邑戴之¶
　劉信鳯陽人成化末知乳源為人醇篤政簡刑清事¶
　母董氏至孝母嗜𤓰己酉大旱𤓰多華不實信䖍祝¶
　於天𤓰一株結九十九子闔邑異之次年母卒信一¶
<pb:KR2k0053_WYG_040-107a>¶
　慟而絶清貧無子士民哀之葬於縣東¶
　李文上高人𢎞治六年知乳源廉介自守興學校崇¶
　禮教政化大行比卒士民流涕是時明彝為尉亦廉¶
　慎愛民有平筍洞功並祀名宦¶
　顧節嘉興人𢎞治中知翁源涖官清儉值嵗饑以狀¶
　聞民獲賑給邑之羊逕山高路隘盜賊伏其間大為¶
　民害節治為坦途居民行旅咸便之¶
　保睿江南通州人𢎞治十二年以貢士知曲江鋤奸¶
<pb:KR2k0053_WYG_040-107b>¶
　恤貧清介自守嘗曰剝民以媚上吾不能尋謝病歸¶
　民多流涕者¶
　姜寛蘇州人以貢士知曲江慈祥愷悌深得民心為¶
　郵客所不滿譖於當道被譴積忿而卒¶
　黄天暘南安人正徳九年以舉人知英徳剛正嚴明¶
　不畏權勢時中官遣取英石暘曰此石何益於用徒¶
　勞民耳儻羨其瑰偉請詣九嶷觀之及調去民攀號¶
　者千計¶
<pb:KR2k0053_WYG_040-108a>¶
　李增龍溪人正徳十年以貢士知樂昌先是邑東西¶
　諸山猺寇嘯聚流毒三省增至訓兵緝捕所向皆克¶
　後流賊千餘攻圍邑城增開門延敵斬獲甚衆賊遁¶
　去明年三省調兵㑹征楚兵執黄圃平民誣為賊增¶
　請于兵道王大用躬至營覈之獲釋民皆尸祝焉¶
　張慎惠安人嘉靖初知英徳廉明簡静先教化後刑¶
　罰當亢旱民以水利訟者即冒暑決之後子岳以侍¶
　郎鎮兩廣孫宇復知英徳廉能茂著並祀南山¶
<pb:KR2k0053_WYG_040-108b>¶
　呉邦俊秀水舉人宰乳源清詭寄革濫𣲖所編賦役¶
　視前省十之三修邑志多所發明凡有規畫皆禆風¶
　化¶
　嚴遵試賀縣人萬厯間宰英徳英毅敏幹讞決稱平¶
　贖鍰悉令薙毒草根以代輕死之風頓息時税璫炰¶
　烋噬民稍違輒行題奏含洭之津梁堯山之錫礦羣¶
　奸因此嘯聚遵試嚴緝奸宄戍配之因議補其税編¶
　入條鞭民得不擾¶
<pb:KR2k0053_WYG_040-109a>¶
　張于宸全州人崇禎二年宰英徳值流賊焚劫清溪¶
　于宸率兵親冒矢石相持者三日賊不能渡江乃退¶
　去日習練排門夫以壯聲勢境内不罹蹂躪者于宸¶
　之力一載以覲行宦槖蕭然其家鬻田始得歸¶
　周民初字鹿園崑山人宰英徳為政簡静不苛直行¶
　己意時當明季九連乗變披猖徵兵轉餉無虛晷山¶
　寇焚劫大陂等鄉甚𢡖民初廉得奸匪范七勾引擒¶
　而梟之炎暑中遂統兵進屯東鄉之黄塘屬吏鄭昌¶
<pb:KR2k0053_WYG_040-109b>¶
　瑞嚮導賊方酣睡襲斬幾盡四鄉稍以安堵覲行後¶
　奸吏賂署事者紊其舊規民初回任毅然申請清釐¶
　羣情悦服(下教/職)¶
　吳奎新喻人少受業梁演洪武中以進士教諭樂昌¶
　孜孜訓誨能成就人材布政使白思謙㕘政蘇恭則¶
　皆出其門後以恭則薦為潁川推官¶
　林永齡字延年莆田人有學識學者多從之遊成化¶
　中教諭翁源病邑染蠻風乃令諸生習禮三月方訓¶
<pb:KR2k0053_WYG_040-110a>¶
　以詩書後攝英徳卓有政績西山賊亂賴其保障二¶
　年卒於官¶
　林嵓莆田人以孝廉教諭仁化博學多才詩文下筆¶
　立就善真草四入棘闈多得名士教人為學以敦孝¶
　行為先人或迂之力請歸休以子祥鳯貴贈御史¶
　　右韶州府¶
　葉景龍麗水人洪武初知南雄府於城西河塘村築¶
　陂引凌水灌田五千餘畝民號葉公陂¶
<pb:KR2k0053_WYG_040-110b>¶
　左孟誠東昌人秀才洪武中知南雄府雄民不事耕¶
　桑孟誠勸民樹桑且教之蠶巡行隴畝督民耕作自¶
　是民殷課辦¶
　潘長壽字焕文長興人恬静好學洪武中舉人材歴¶
　僉都御史永樂中左遷知南雄府慈祥愷悌不任刑¶
　威時夏秋旱長壽募民掩遺骼率官屬齋戒以禱得¶
　雨三日嵗大稔¶
　宋玒祥符人永樂中以太學生拜御史出為南雄知¶
<pb:KR2k0053_WYG_040-111a>¶
　府公廉正直嚴於律己僚吏敬畏之雄糧舊輸清逺¶
　諸衛急餉貧民多鬻子女以供玒條利害上聞詔得¶
　留州民至今徳之¶
　陳賜字孟嘉甌寧人永樂七年以進士授監察御史¶
　遷知南雄府涖事精敏寛猛得宜吏畏而民安之廟¶
　學久敝悉加修治洪熙中疏免虛糧二千餘石民困¶
　蘇焉¶
　楊鐸長洲人以太學生授給事中出知星子縣正統¶
<pb:KR2k0053_WYG_040-111b>¶
　元年歴署南雄府事廉正自持門無私謁教民孝弟¶
　勸課農桑優師儒而重學校所注厝民咸便之¶
　鄭述字季述莆田人永樂中進士正統初判惠州修¶
　宋璟之政飭民營瓦屋以杜火患監司檄委叢集事¶
　無不辦以薦改知南雄政急先務興利除害修凌陂¶
　砌嶺路知庾關夫役久累為之節省均調闔邑賴之¶
　所招集流亡不下二百餘戸以循良著聲¶
　張瑛陳州人正統中以太學生同知遼州擢知南雄¶
<pb:KR2k0053_WYG_040-112a>¶
　資性剛毅涖政嚴明吏民畏而愛之繼前守之志成¶
　太平橋迄今利涉¶
　李春慶逺人天順間以太學生知南雄府凌江官運¶
　向以驢車其驢責民牧之驢死役存累及子孫春條¶
　陳累民狀詔盡罷之又疏言郡無蠶桑賦絲徒苦百¶
　姓請罷賦絲減米三之二民解倒懸云¶
　劉實字嘉秀安福人進士天順間由治中擢知南雄¶
　性廉介不阿府為江廣要道商税鉅萬至者盈饜或¶
<pb:KR2k0053_WYG_040-112b>¶
　以要譽於賓旅實至惟取羨餘一二以繕郡學樹嶺¶
　松而已此外一無所染有中官度嶺覘實供帳菲薄¶
　謁見困辱之郡民大譁趨入為謝翼實以出中官已¶
　知其廉召謝之堅不往慙怒遂論實不恭逮赴京實¶
　具言臣從官三十年不以妻子自隨餐粗衣敝欲為¶
　國家愛養所部不忍費勞之觸忤内使無所逃罪帝¶
　霽威得釋亡何以病卒郡人祀之稱為鐵板劉¶
　羅俊字承彦江西泰和人進士成化中為御史以直¶
<pb:KR2k0053_WYG_040-113a>¶
　言謫尉新㑹遷知仁化歴知南雄府公廉寛厚有古¶
　循吏風兩廣盜起都御史韓雍討之墨吏希指請多¶
　樹木柵意在侵漁俊不從第築新城以備寇民卒無¶
　擾後卒於任¶
　汪璞字伯温貴溪人進士成化中為南雄知府器識¶
　英邁廢墜畢舉嘗合兩學為一創大中書院重修太¶
　平橋上疏創通濟鎮居停客貨取資以代虛賦帝從¶
　之民懐其惠祀於景徳祠¶
<pb:KR2k0053_WYG_040-113b>¶
　黄偉字孟偉同安人進士嘉靖中知南雄府清介自¶
　持行部省騶從人不知其為守也禁婦女嬉遊毁淫¶
　祠罷諸無名徵賦及榷商諸弊政以直道忤時稱疾¶
　去¶
　丘道隆字懋之上杭人進士嘉靖中以御史擢知南¶
　雄莊嚴廉正僚屬奉法吏不敢欺常大揭畏天愍人¶
　字以自勵¶
　胡永成安福人進士初知涇縣賑荒得法擢刑部主¶
<pb:KR2k0053_WYG_040-114a>¶
　事以議張延齡謫同知和州歴知南雄府事念虛賦¶
　病民宜折輕齎乃條減力役十之六始興令翟務實¶
　曠職輒斥去之僚屬肅然橋關榷税出入嚴明豪猾¶
　不敢睨視或倚貴勢撓之永成正色曰國有正法其¶
　何敢低昂貴人慙沮雄故孔道守多飾厨傳稱過使¶
　客永成或供圃蔬池魚而巳時詔有司召民鬻受僧¶
　田所司督趣永成不可曰民貧不能售此豈可强耶¶
　奸商懷竒貨者欲析嶺路囑雄民告言之永成條六¶
<pb:KR2k0053_WYG_040-114b>¶
　議難之事得寢嘗修府志考覈謹嚴晉廣東副使兵¶
　備海南卒于任(下郡/佐)¶
　徐仲端台州人洪武中同知南雄府事田多荒蕪率¶
　經歴范澄知事范仕範巡行勸農開墾擴地五十餘¶
　頃糧二百石¶
　李汝舟金谿人永樂中以太學生同知南雄府嵗旱¶
　巡行鄉都修築陂池民受其利貧民鬻子女者每捐¶
　貲贖之憫荒田虛賦為民累請豁六千餘石¶
<pb:KR2k0053_WYG_040-115a>¶
　凌永浙之新城人永樂中為南雄推官居法曹詳審¶
　精當囹圄無寃比去民懷思之¶
　程規字惟範龍溪人永樂中以太學生判南雄府事¶
　明敏材辨興學校崇賔射禮時始興虎為害規禱神¶
　命獵戸捕之一日獲四虎害頓息¶
　鄭建懷安人正統中以進士判南雄清慎自持政從¶
　仁恕尤重學校以艱去士民思之¶
　陳翰英字廷獻諸暨人以三禮冠浙中成化八年同¶
<pb:KR2k0053_WYG_040-115b>¶
　知南雄府勤政恤民惟徳化是務癸巳秋廣右流賊¶
　攻始興延及保昌郡中騷動翰英畫策破之俘獲數¶
　百人都御史韓雍勞以金帛錄功第一甲午攝郡驛¶
　傳夫役一切從省節百姓稱便政暇詣學宫課諸生¶
　勸勉備至始興盤坑有紗帽石為祟觸之即死賊匿¶
　旁谷恣其剽掠翰英烈火焚之患尋息乙未夏旱百¶
　姓嗷嗷躬齋沐以禱雨如注嵗大稔尤善撫綏流民¶
　復業者三百餘家在任三年善政不可勝紀¶
<pb:KR2k0053_WYG_040-116a>¶
　歐文通蘇州人洪武中以薦辟任南雄知事勤于㕘¶
　贊嘗奉檄招龍南諸縣流民還集六百餘戸安措有¶
　法¶
　龍歸荔浦人永樂中任南雄知事署始興招集流民¶
　令各復業請豁賦累三千六十餘石(下縣/令)¶
　張仕國莆田人洪武初知始興縣兵燹之餘百事草¶
　創仕國撫瘡痍𢎞惠鮮興作而民不擾其所規制足¶
　為後式¶
<pb:KR2k0053_WYG_040-116b>¶
　岑仁忠洪武中知保昌縣為政廉平多築陂塘以資¶
　灌溉民永賴之¶
　徐子善梧州人永樂中以太學生知保昌縣政崇簡¶
　易不尚苛刻修學校課農桑恤鰥寡利民之事咸竭¶
　力為之¶
　蔣科全州人廉而好施予嘗自改建齋舍以課邑諸¶
　生有胥貧不能葬科賙之諸生有待以婚嫁者去縣¶
　數十年士民思之祀於名宦¶
<pb:KR2k0053_WYG_040-117a>¶
　高輔字世助廣昌人嘉靖初以太學生知始興縣均¶
　田賦築河防重學校表貞節奉公舉職鋭於任事竟¶
　以詿累卒民甚惜之¶
　廖輊崇仁人嘉靖十一年以舉人知保昌抑豪强表¶
　貞節政聲籍籍南海霍韜起為吏部侍郎所至長吏¶
　無不跪迎者輊獨長揖不拜韜愈重之亡何南海令¶
　缺冢宰汪鋐以鉅邑難其人韜曰無踰廖輊者遂遷¶
　知南海時邑中多顯者卿相侍從閭里相望輊不少¶
<pb:KR2k0053_WYG_040-117b>¶
　徇人多其介謂不負所舉云¶
　蕭琦字韓若吉水人進士崇禎十一年任始興縣令¶
　寛仁待下政治稱平修立城垣改正南門興教勸學¶
　士民咸歌頌之(下縣/佐)¶
　熊志良閩人嘉靖中為始興簿出槖金助遷邑學董¶
　諸工役視若家政時具牛酒勞之領賊曹鼠竊屏跡¶
　清理編甲不索規例士民尸祝之(下教/職)¶
　彭朂字祖期廣信永豐人永樂中進士陳情除南雄¶
<pb:KR2k0053_WYG_040-118a>¶
　教授博學善教規範嚴恪擢南直𨽻提學御史吏部¶
　考功司郎中所著有書傳通釋行于世¶
　李奎弋陽人永樂中任保昌教諭學有淵源師範嚴¶
　謹誘掖後進孜孜不倦擢提學御史累官大理寺少¶
　卿¶
　陳山沙縣人永樂中為始興教諭以育才為己任諸¶
　士多成就者用薦超擢吏科給事中累官戸部尚書¶
　謹身殿大學士¶
<pb:KR2k0053_WYG_040-118b>¶
　劉文字彦質安福人宣徳中為保昌教諭徳性淳樸¶
　學術純正時督學彭琉亦安福人雖禮遇文文未嘗¶
　借其意氣篤謹自勵琉益重之擢國子助教其後有莆¶
　田林同者亦以明經學精訓詁著聲¶
　　右南雄府¶
　萬迪東平州人洪武元年知惠州興廢舉墜不受私¶
　謁澤及于民去郡而人思之¶
　滕康字景晉甌寧人正統初為惠州通判郡病水災¶
<pb:KR2k0053_WYG_040-119a>¶
　而海運益急康力請得近輸又減虛税之病民者民¶
　徳之嵗己巳廣州寇起康竭力警備與民固守寇詗¶
　知有備引去藩臬交薦之陞惠州知府有能聲¶
　段鑑上元人景泰中守惠州冰蘗自持時遣其子就¶
　學使與諸生齒御吏肅然凡規度皆可式時桂林人¶
　蘇潤同知惠州亦盡心利民修學築堤建橋咸有勞¶
　焉公暇復修輯郡志¶
　吳繹思莆田人成化中守惠州涖政果斷屬邑有豪¶
<pb:KR2k0053_WYG_040-119b>¶
　蠧害民痛繩以法守禦軍政為上官所更張伍卒忿¶
　其不便將為梗繹思聞之往諭以禍福咸帖服嘗增¶
　修諸邑學宫衆務咸舉累官右布政使¶
　吕大川字中源浙之新昌人進士𢎞治中守惠州才¶
　識精敏判決如流簿書米鹽皆有條法郡城東北瀕¶
　江恒患衝齧大川始裒土甃石為巨堤以捍水正徳¶
　丁卯征劇賊張權大川随軍督餉察諸俘之脅從詿¶
　誤者辨而釋之所過鄉聚召耆老諭之以禮義番禺¶
<pb:KR2k0053_WYG_040-120a>¶
　張翊曰吕惠州可謂雪霜之陽和戎馬之俎豆也卒¶
　於官¶
　方良節字介卿莆田人進士正徳初知惠州首詢民¶
　瘼時歸善徭役視諸邑獨苦為減之如例巨璫擅威¶
　索賄所至奉之惟謹良節屹不為動時興師討賊良¶
　節練餉綏民協力平盜嘗築拱北南隱榕丫三堤扞¶
　西湖水浚池甃石鎮湖之流闢城西關引湖環而東¶
　注形勝以完又大修學舍葺㑹英諸祠人士嚮風擢¶
<pb:KR2k0053_WYG_040-120b>¶
　廣東按察副使去後而民思之¶
　甘公亮字欽采永新人正徳中知惠州先是都御史¶
　王守仁以平浰賊奏立和平縣乃遣諜四諭故所招¶
　附竟帖然無擾和平城池築鑿完固厥功多焉革橋¶
　税以羨餘修大通橋置漏澤園築榕樹堤遺民永利¶
　葺文信公五坡祠置像祀之秩滿去¶
　陳祥字應和高安人以進士歴官御史正徳乙亥知¶
　惠州廉公有威加意㷀獨均賦役省冗費興學校戒¶
<pb:KR2k0053_WYG_040-121a>¶
　游賭禁私屠嚴巡警條綱振飭吏胥不敢為奸博羅¶
　陳祖榮歸善王雪真皆大猾捕寘于法深山窮谷莫¶
　不懾服尋遷廣東按察副使官終都御史¶
　李傳字希説敘州人進士嘉靖初知惠州廉謹豈弟¶
　常扁視民如傷四字以自警凡徵役必求端委孰為¶
　粟米孰為力役凡制典所無涉于加派者一切剗除¶
　先是郡大水禾稼没溺傳請蠲田租十之三民困蘇¶
　息任數年弊政盡革¶
<pb:KR2k0053_WYG_040-121b>¶
　蔣淦字汝潔全州人進士嘉靖初知惠州政先仁恕¶
　聽訟得情屬造冊籍飛詭規避悉杜絶之徭役適均¶
　貧民稱便尤加意學校及城濠道路皆葺理不煩民¶
　三年擢河南㕘政官至工部侍郎¶
　金志字允立浙之山陰人登進士嘉靖庚戌以御史¶
　知惠州躬先廉潔日繩責舞文作奸犯科者胥吏救¶
　過不暇又善察吏事有骩法者率面詰責屬吏惴惴¶
　恐有所聞貪墨咸望風解綬五載卒于官¶
<pb:KR2k0053_WYG_040-122a>¶
　張存義建安人登進士嘉靖中知惠州慈祥愷惻時¶
　寇盜充斥水旱不時道殣相望存義哀之捐俸及罰¶
　鍰市棺置亭中令亭長守視無者予之常被盜失庫¶
　金䖍禱于神忽有神降言用某往擒盜當得之果然¶
　人以為至誠所感在任六年擢運使¶
　李畿嗣蘄水人進士萬厯二年知惠州時大寇初平¶
　盜萌未息畿嗣至嚴厲振刷捕銖兩之姦築東平城¶
　起鐘鼓樓兩學堂殿西湖亭臺焕然一新三年境内¶
<pb:KR2k0053_WYG_040-122b>¶
　大治生齒漸蕃擢監軍副使駐肇慶惠人見之如父¶
　母云¶
　黄時雨字潤寰常熟人進士以刑部郎知惠州寛以¶
　平法嚴以鉏奸履畝核田膏腴無匿賦斥鹵皆減額¶
　罷鐵税八百金岑岡寇亂設竒剿平錄死節王度後¶
　俾世嫡奉祠在惠六載多惠政歴遷雲南㕘政¶
　程有守歙縣人進士萬厯二十二年知惠州廉而有¶
　威嵗旱步禱賑饑平糶羨餘輒行諸縣積穀視事至¶
<pb:KR2k0053_WYG_040-123a>¶
　日旰一蔬一粥復理簿書創黌宫復科舉額留心文¶
　治擢海南學使¶
　何偉新喻人進士萬厯二十七年知惠州剛介廉明¶
　庶務修舉葺黌宫建郡坊改賓館設北關皆營繕之¶
　有益於士民者陞惠潮道副使(下郡/佐)¶
　王爌字存約黄巖人登𢎞治進士初為給事以直諫¶
　謫惠州推官惟一僕自隨理淹繫哀無辜囹圄肅清¶
　且好訓士賙其貧而秀者未幾遷秩去官終都御史¶
<pb:KR2k0053_WYG_040-123b>¶
　林應麒台州人嘉靖中同知惠州一以守職奉公矯¶
　正世俗吏事精敏剖斷如流入贖有貧者多蠲免之¶
　嘗言訟貴速決留獄妨民吾不忍也佐郡一嵗餘以¶
　母憂去¶
　吳浩雲和人嘉靖庚戌為惠州推官廉平近民嘗視¶
　篆歸善值大饑發倉賑濟在郡五年多惠澤遷姚州¶
　知府¶
　楊載鳴江西泰和人登嘉靖進士歴吏部郎謫將樂¶
<pb:KR2k0053_WYG_040-124a>¶
　典史量移惠州推官為人方正聽訟無私修惠郡志¶
　成一家言未幾擢南吏部主事後以督學至粤大有¶
　造於粤士歴官通政¶
　陳謹閩縣人嘉靖中大魁天下以修撰謫惠州推官¶
　夙有才名多士快覩之為人溫恭和易晉接不倦篋¶
　中藏書盡出以示諸生造門請業者無虛日其折獄¶
　不以明察自多而哀矜平恕克稱厥職云¶
　郭文通慶都人嘉靖末以掾為碣石衛經歴時征賊¶
<pb:KR2k0053_WYG_040-124b>¶
　伍端參將謝勑失機連營數十無不破者獨文通所¶
　部大開營門使卒環坐持滿賊不敢逼居民賴之後¶
　屢征賊有功擢肇慶府同知嘗語人曰吾有三不寳¶
　不寳官不寳財不寳命以掾吏積功官至大夫云¶
　高守謙浙之臨安舉人萬厯二年通判惠州時寇初¶
　平餘黨復熾守謙行縣募鄉兵自隨屢馘賊首臺司¶
　稱能委攝永安篆招徠流民度地居之披草墾土常¶
　廢寢食見白骨纍纍拾而掩之閲五月以勞瘁卒于¶
<pb:KR2k0053_WYG_040-125a>¶
　官¶
　溫國竒寧都人萬厯丙辰進士惠州推官廉明果斷¶
　署郡事興除利害時歸善博羅多流移悉編之什伍¶
　土著乃安富民苦報鹺商有攜貲求免國竒以寺租¶
　羨抵其餉令勿報清隱占而屯無失額建泗州塔而¶
　人文蔚起聲望翕然徵入為侍御史¶
　高祺浙之臨安舉人為惠州推官法平不苛廷鞫片¶
　語立剖辟有疑者即白監司減死惓惓于興化善俗¶
<pb:KR2k0053_WYG_040-125b>¶
　勸民孝弟後擢涪州守¶
　余化淳將樂舉人天啓二年同知惠州廉介有才每¶
　攝邑徵賦戸給一易知單使如數輸納里胥無得容¶
　奸屯田清軍按額稽覈嚴絶侵漁奉檄防海還篋中¶
　惟文章數卷而已¶
　呉希哲字睿卿淳安人崇禎中由進士為惠州推官¶
　案無留牘疑獄無不立解谿刻自處經年不用官物¶
　署郡篆值建州連平畫疆定制凡城隍位署祠宇壤¶
<pb:KR2k0053_WYG_040-126a>¶
　賦堡屯之規割俸董其成擢刑科給事中(下牧/令)¶
　牟應受貴筑人崇禎八年以永安知縣調陞連平知¶
　州弓田定賦立兵營撰州志勤勞安集以奠民居有¶
　創造之功士民尸祝¶
　徐仕高瑞州人洪武十年知河源縣廉勤自勵威惠¶
　並行邑無廢事民不見吏未幾以憂去百姓思之¶
　桂孟成溫州人洪武中知河源縣鯁介廉勤賞罰明¶
　信搆亭縣治之後公暇召諸生談經校藝一時興于¶
<pb:KR2k0053_WYG_040-126b>¶
　文學焉¶
　鄧文張寧都人洪武中知河源縣奉職循理敏于政¶
　事先是莽有伏戎民多流徙邑虛税多至五千九百¶
　七十四石文張請于朝悉蠲除之¶
　陳敬字行簡祥符人洪武二十一年知龍川縣時盜¶
　起民無樂業都指揮陳讓領軍追捕未獲敬出竒計¶
　誘其魁擒之餘黨四散遐邇稱異詣闕言事稱㫖擢¶
　吏部侍郎¶
<pb:KR2k0053_WYG_040-127a>¶
　習韶字尚鏞永豐人洪武末知長樂以孝弟化民勤¶
　于撫字勸課勞來各安其業秩滿遷官至兵部侍郎¶
　夏則中武昌人洪武二十二年以監生知興寧值寇¶
　周三之亂民苦于盜及重軍壓境民又困于兵則中¶
　率郷老愬于總兵始免横酷後嵗凶發廪勸分溝中¶
　復起招攜安撫流亡始集時官田税重莫肯承籍則¶
　中請減額同民産民感其惠不忘¶
　林和莆田人永樂初知博羅縣以寛服人不施鞭扑¶
<pb:KR2k0053_WYG_040-127b>¶
　而事辦增修蘇村堤以防水患民受其利¶
　陳宗順沙縣人洪熙中知長樂縣導民以忠信禮義¶
　冠婚喪祭循用古曲久之恥讓成俗囹圄幾空三載¶
　卒于官人咸嗟悼之¶
　孫賦字國用福安人正統中由太學生知龍川為政¶
　明敏輕徭薄斂重農勸學寛嚴得宜數嵗之間增墾¶
　田米三百餘石奏蠲屯田倍徵米五百餘石十四年¶
　黄蕭養亂捍禦城邑招集流亡民愛之秩滿固請致¶
<pb:KR2k0053_WYG_040-128a>¶
　仕歸¶
　潘鏞字克鳴上元人景泰進士天順間知長樂剛介¶
　有為時賊羅劉寧衆千餘流劫程鄉興寧長樂之境¶
　屯據湯田黄寨破興寧乗勝攻長樂鏞先設備城守¶
　甚堅援兵至併力禦之賊因解去民賴以安¶
　邵銅字振聲閩縣人景泰進士天順中以壽光知縣¶
　改博羅涖政嚴明能釐宿弊吏卒不敢為奸嘗督造¶
　冊籍括為易見圖至今式之¶
<pb:KR2k0053_WYG_040-128b>¶
　秦宣字徳敷曲江人成化初為龍川縣簡徭薄斂一¶
　意休息民便之秩滿去咸不忍釋¶
　秦宏臨桂人成化元年以舉人知興寧明達剛介庶¶
　務修舉削强鋤暴豪猾斂跡奏立城池不閲嵗而完¶
　固三年卒于官¶
　張澄安福人𢎞治初歸善主簿攝長樂事日持糜蔬¶
　坐公署釐庶務弗懈撙節民財計慮周悉嵗少歉發¶
　粟以賑請不待報期年卒邑人哀之¶
<pb:KR2k0053_WYG_040-129a>¶
　洪祉字天惠江西安仁人𢎞治乙卯知龍川視民如¶
　子縣故用里甲供具祉峻却之卒于官囊無遺貲邑¶
　人䕶其櫬歸復構祠祀焉¶
　林若周字吾從莆田人正徳初知博羅縣性靜肅精¶
　練聽訟無越宿者己夘秋流寇入境百姓騷動若周¶
　還自棘闈即集民兵襲敗之尋徵入為南京監察御¶
　史¶
　祝允明號枝山長洲人正徳十年以舉人任興寧有¶
<pb:KR2k0053_WYG_040-129b>¶
　豪致善詩文工草書所著有南征叢稿有正徳興寧¶
　志嘗旬日不視事一坐堂皇積案悉剖肅清盜藪旋¶
　判應天¶
　劉琰字廷榮宣城人嘉靖二年以監生知和平邑新¶
　設琰至創公署建月城招徠居民以實閭井治學宫¶
　立社學擇民間子弟教之化頑梗捕反側盡心經始¶
　以垂後式擢判衢州卒民為立祠¶
　何世祺福清人嘉靖中以進士知歸善治才精敏裁¶
<pb:KR2k0053_WYG_040-130a>¶
　抑豪强時當造冊籍杜欺隱豁虛税猾吏無所售奸¶
　或白以例有税券世祺曰已徵料價矣有税畝曰里¶
　甲自辦工墨矣其不茍取類此後以調去士大夫言¶
　賢令率曰世祺云¶
　胡演桂林人嘉靖中以舉人知博羅絶苞苴清賦役¶
　嚴聽訟平易慈恕政在愛民而一意鋤强豪猾稍不¶
　便之或䜛于御史吳彦按驗無實御史中讒怒杖之¶
　抱恚而卒衾殮不給民甚寃之¶
<pb:KR2k0053_WYG_040-130b>¶
　陶金湘鄉人嘉靖丁未自濟源調知興寧廉明正直¶
　人不敢干以私惓惓以愛親敬長為訓有兄弟爭田¶
　者金引咎自責兩釋之俾自思過然疾惡過嚴曩時¶
　狐媚以伺長吏者皆側目庚戌調去士民皆惜之¶
　陳賔莆田人嘉靖中以舉人知和平時降盜李文彪¶
　將為亂賔白于南贛督府請誅之督府起諸路兵檄¶
　賔以從久之官軍無功文彪復就撫索還其妻子之¶
　俘禁者賔弗與盜逼城賔整兵守禦當道謂弗達變¶
<pb:KR2k0053_WYG_040-131a>¶
　乃使推官呉浩代之賔以失事坐罪去而盜熾¶
　張濟時吉水人嘉靖三十七年知海豐縣慈祥平易¶
　初涖政博詢民瘼加意拊循先是石橋場鹽課司俱¶
　罹倭寇濟時乃築土城保障之後寇至民盡避城中¶
　又于邑治北闢一路置堠設兵商旅咸出其途立崇¶
　報祠以紀其績¶
　彭良臣衡陽人嘉靖中以舉人知歸善時山寇充斥¶
　占據田土良民征輸波累無所控告良臣節用緩征¶
<pb:KR2k0053_WYG_040-131b>¶
　拊循疾苦邑近郭繁劇供億不貲良臣竭力調停民¶
　感其徳¶
　吳一竒字偉卿莆田人隆慶元年以舉人知河源是¶
　時五峝初平民困未蘇藍能之寇陽聽招撫實肆劫¶
　掠竒多方保惠以撫瘡痍捐俸賑饑置學田於河下¶
　以濟貧生因無以逢迎上官被論鐫級民甚追慕之¶
　顔容舒晉江人進士隆慶三年令博羅值寇至躬冒¶
　矢石以破羣兇設民兵三百以固圉夏旱步禱七日¶
<pb:KR2k0053_WYG_040-132a>¶
　遂得雨加意學校士民多服其教擢給事中¶
　林大黼莆田舉人隆慶四年知河源仁恕廉幹辛未¶
　水災民大饑窘請府得穀四百石躬自賑給復諭富¶
　户平糴貧民賴以活兵興剿藍能二溪賊而楊梅埔¶
　車頭二圍中多良善力請于兵道止擒渠魁脅從者¶
　宥之二圍中活男婦五百餘人歴遷銅仁太守¶
　吳士强莆田舉人萬厯初令博羅山寇新平流移未¶
　復乃請撤坐食之卒五百罷長差之卒五十嵗省金¶
<pb:KR2k0053_WYG_040-132b>¶
　五千父紳就養為建愛日亭于羅浮山築榕溪堤建¶
　文昌閣置學田以興文教咸本家學云¶
　林廷植福清人登進士萬厯六年知龍川定婚禮禁¶
　淫祠遏宰牛邑有魚苗銀一毫無所染指縣堂倉庫¶
　學校百廢具興㑹白蓮社及猴嶺賊作難翦治有方¶
　卒于官士民哀悼為立祠于三里坊¶
　狄同然溧陽舉人萬厯十四年知龍川性狷介嘗畫菜¶
　一本于屏以自勵民感其廉惠至今稱誦之¶
<pb:KR2k0053_WYG_040-133a>¶
　史懋文金壇舉人萬厯乙巳知興寧正直不阿邑苦¶
　毒草自戕以害人力行嚴禁刁風漸息雅意造士百¶
　務整飭遷南雄司李¶
　石承方海寧人嵗貢萬厯十四年知興寧矢心冰蘗¶
　釋寃獄罷常例惟務以徳化民以不能俯仰致仕去¶
　董繼周玉山人萬厯庚戌進士知海豐愷悌作人課¶
　士貧者資其膏火邑向計戸納丁貧富均輸貧民苦¶
　之周以米計丁然後苦樂適均焉¶
<pb:KR2k0053_WYG_040-133b>¶
　鄧鑣晉江人萬厯十七年進士任歸善政尚廉簡催¶
　科得宜築天泉書院與諸生講學肄業擢南戸部去¶
　百姓遮道涕泣¶
　陳榮祖同安人萬厯十八年以舉人知永安出入常¶
　賫糧雇役地方無擾革保家以杜侵蝕除陋規以飭¶
　廉隅民被火者恤之被疫者槥之立社學選羅光宇¶
　等十餘人俾為社師九丫樹有白額虎噬人齋禱城¶
　隍立斃勒碑於廟紀其事教民始種麻豆芋薑陞徳¶
<pb:KR2k0053_WYG_040-134a>¶
　慶知州民為立祠刻石像祀之¶
　鄧以誥新建舉人萬厯十九年知博羅和易愛民值¶
　更賦籍日夜稽覈猾吏宿蠧為之一清葺文廟築太¶
　平橋割俸鳩工而民不知役擢刑部主事歴衡州知¶
　府¶
　馮渠新城人萬厯癸未進士永安令署海豐廉明仁¶
　恕緩賦平刑逐舞文釐宿蠧禁販舶以救荒創社倉¶
　以備嵗涖治數月調繁番禺豐人立碑頌徳¶
<pb:KR2k0053_WYG_040-134b>¶
　董有光徳興人進士由湘鄉調歸善勤於聽斷發擿¶
　若神諸如清冊籍減丁銀增倉儲修橋梁改學宫事¶
　皆克辦人祠祀之¶
　張鏘惠安人萬厯丙辰㑹魁任海豐至誠惻怛不茍¶
　刑罰值嵗大饑單車發賑不足至鎔帶金以繼之僅¶
　三月卒于官民為出涕¶
　郭咸和贛縣舉人萬厯二十九年任海豐潔己愛民¶
　修文廟建社學立七都義倉嚴警保甲佐屬咸遵約¶
<pb:KR2k0053_WYG_040-135a>¶
　束無敢持檄擾民者拊循實政民思念之¶
　楊士化天台人萬厯二十九年以貢生知永安正納¶
　糧法馬革去重耗自僱長夫不役一民捐俸修學宫¶
　勤于課士民失火望風拜禱火遂熄禱雨又立應建¶
　四門樓櫓又建紫金山樓額以雄鎮城西關外民常¶
　病涉建橋以通道至今稱楊公橋¶
　劉廷祚安福人崇禎十年以舉人知永安食蔬衣布¶
　謝却餽遺下車即治獄平反得情囹圄一空後有應¶
<pb:KR2k0053_WYG_040-135b>¶
　禁者不勝哀矜民感其恩不忍犯農時巡四野勸耕¶
　敦尚行誼崇正文體以形家言遷學宫于城外嵗荒¶
　賑饑民賴以存活較正權量俗以為便去後為祠祀¶
　之(下縣/佐)¶
　何阿魯臨淄人洪武九年歸善縣主簿以寛為政仁¶
　及窮民合境之内呼為阿父母¶
　葉允吉興化人洪武九年博羅主簿廉靜寡慾人不¶
　敢干以私雖果菜一無所受¶
<pb:KR2k0053_WYG_040-136a>¶
　龍璿融縣人正徳庚午以掾吏任博羅縣丞時峝賊¶
　稱亂監司撫之猶潛出剽掠璿主詰捕單騎詣賊砦¶
　視狀賊驚曰是將不利于我乃堅壁鼓譟以恐之璿¶
　諭以禍福自引滿射砦中其木樵賊懼開户迎入呼¶
　其黨責之自後無敢肆掠者又嘗主催科羨餘一無¶
　所私卒于官¶
　李中字子庸吉水人登正徳進士授刑部主事上疏¶
　指斥忌諱武宗大怒謫龍川通衢驛丞既至闢愛梅¶
<pb:KR2k0053_WYG_040-136b>¶
　亭讀易其中王守仁方鎮䖍檄中往議軍事多所折¶
　衷後歴廣東布政使擢右副都御史(下教/職)¶
　鄧璉零陵人景泰中教授惠州府學㦸門左故有文¶
　昌祠璉徙之鑿泮池甃之以石課士條格一遵董學¶
　者之政行之無倦¶
　張郁蘭昆明人教授惠州剛方耿介朔望升座揖諸¶
　生有失禮者厲聲色訶之幼者扑責之不瑣瑣餽遺¶
　之末年七十聲如洪鐘人咸稱其有古道云¶
<pb:KR2k0053_WYG_040-137a>¶
　羅順吉水人天順初以賢良方正諭博羅士習任俠¶
　順督就學舍肄業早夜攜茶粥供其勤者士激勵趨¶
　學其自處雖燕居必衣冠對妻子如賔客後遷秩¶
　去¶
　楊國本莆田人正徳中諭博羅性和易能接士周貧¶
　時督學約法欲疏不檢生徒郡邑官多承望風㫖毁¶
　譽失實國本簡覈精審衆論翕然復議毁淫祠侃侃¶
　不阿秩滿遷威州知州¶
<pb:KR2k0053_WYG_040-137b>¶
　郭克一字約之惠安人嘉靖中以鄉薦諭歸善學在¶
　郭外廟宇敝壞諸生徒寄空籍克一倡新學舍俾士¶
　民肄業申飭教條講説經㫖士心竦異一年以憂去¶
　卒于家¶
　袁大綸鄞縣人嘉靖中諭歸善性敦樸教持大體待¶
　士有禮諸生貧者以贄見立却之先是釋菜行禮籩¶
　豆爵篚取具臨時大綸節縮俸廪創為之遷寧州學¶
　正¶
<pb:KR2k0053_WYG_040-138a>¶
　王宗徐江西泰和人嘉靖二十九年以鄉薦諭歸善¶
　英年雅度樂于訓誨察諸生貧乏分俸給之尤厚其¶
　力學者談説經義靡靡可聽鄰庠樂就之多獲其益¶
　歴遷開封安慶二郡守¶
　宋秩莆田人正徳中以貢訓海豐學宫圮壞倡修之¶
　待士有禮弗率教者則以規條從事諸生敬悦取科¶
　第者繼起後乞致仕歸¶
　吳銓晉江人嘉靖四年訓博羅擇士之美質者授之¶
<pb:KR2k0053_WYG_040-138b>¶
　易親為講説使咸集學舍肄業夜挈茶具行視以稽¶
　勤惰翕然向風御史周煦知其賢特疏薦之¶
　楊文偉南海人萬厯十一年以貢訓長樂誠正端介¶
　諸生貧者捐俸濟之有寃抑不平代白有司而不許¶
　士子出入公門嘗委視倉從役誤持升斗秣馬立責¶
　還之卒于任貧無以殮諸生醵賻仍請于直指汪言¶
　臣厚卹之¶
　　右惠州府¶
<pb:KR2k0053_WYG_040-139a>¶
　¶
　¶
　¶
　¶
　¶
　¶
　¶
　¶
<pb:KR2k0053_WYG_040-139b>¶
　¶
　¶
　¶
　¶
　¶
　¶
　¶
　廣東通志卷四十¶
